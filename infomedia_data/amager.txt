Danmarkshistoriens dyreste affaldsforbrændingsanlæg er i løbet af sommeren løbet ind i alvorlige opstartsproblemer.I slutningen af juni brød det spritny anlæg til 4 mia. kr. sammen, og den kommunalt ejede affaldsvirksomhed Amager Ressourcecenter (ARC) har siden måttet bede om ekstraordinær tilladelse til at oplagre tonsvis af affald.»En af vores leverandører har haft nogle store udfordringer, som betyder, at anlægget har været ude af drift,« siger ARC's bestyrelsesformand, Lars Weiss, der er socialdemokratisk medlem af borgerrepræsentationen i København.Det er anlæggets såkaldte fødevandspumper, der havarerede den 27. juni. Efter små to uger lykkedes det at få repareret den ene af Amager Bakkes to forbrændingsovne, som ifølge ARC har brændt affald på fuld kapacitet lige siden. Den anden af de to ovnlinjer er stadig i stykker, men den ventes at være klar til genopstart i løbet af denne uge.Sommerens nedbrud er langtfra det første tekniske problem, som rammer prestigeprojektet, der er bygget med verdens mest miljøvenlige og komplicerede teknologi samt en 90 meter høj skibakke på toppen. Allerede i efteråret kom det frem, at hovedleverandøren, den amerikansk ejede Esbjerg-virksomhed B&amp;W Vølund, havde lavet massive tekniske fejl, der foreløbigt har kostet B&amp;W Vølund et stort trecifret millionbeløb.Stor ekstraregningOgså ARC er blevet ramt af ekstraudgifter på grund af de tekniske problemer. Den tidligere adm. direktør Ulla Röttger, der blev fyret for fire måneder siden efter et internt bestyrelseopgør, oplyste i oktober sidste år, at forsinkelserne ville resultere i en ekstraregning for ARC på ca.100 mio. kr.Bestyrelsesformanden vil ikke oplyse, hvad sommerens tekniske kollaps har kostet.Men han antyder, at regningen primært rammer den ansvarlige leverandør. Ifølge Jyllands-Postens oplysninger er det endnu en gang B&amp;W Vølund, som har været involveret i problemerne, men en kilde tæt på processen peger på, at der er ved at blive udarbejdet en havarirapport, der skal fastslå, hvor fejlen ligger.»Jeg er sikker på, at det har været dyrt for den ansvarlige leverandør. For os koster det noget at skulle mellemlagre affaldet, men det er ikke noget, der vælter økonomien,« siger Lars Weiss.ARC har tidligere meddelt, at man vil forsøge at få B&amp;W Vølund til at dække de udgifter, som affaldsvirksomheden har haft på grund af tekniske problemer. Lars Weiss vil ikke afvise, at ARC vil rejse nye krav mod den ansvarlige leverandør efter sommerens problemer.Det har ikke været muligt at få en kommentar fra B&amp;W Vølund, hvor den danske direktør, John Veje Olesen, tidligere på året blev fyret på grund af tabene på Amager Bakke.I Danmarks Naturfredningsforening er man langtfra tilfreds med, at Københavns nye storstilede forbrændingsanlæg fungerer så dårligt, at man er nødt til at deponere københavnernes affald.»Hele idéen med at bygge et affaldsforbrændingsanlæg er at undgå deponi. Jeg håber virkelig, at de hurtigst muligt får løst problemerne, for ellers er investeringen jo skudt helt ved siden af,« siger Jens Peter Mortensen, der er miljømedarbejder i Danmarks Naturfredningsforening.Jens Peter Mortensen er utilfreds med, at ARC har fået en miljøgodkendelse til at lagre det ophobede affald.Han fremhæver, at en del af affaldet er madaffald, som man vælger at pakke ind i et dobbelt lag af plastic for at undgå lugtgener. Det er et af flere punkter, som Danmarks Naturfredningsforening har valgt at klage over i forbindelse med miljøgodkendelserne.»Det går simpelthen ikke at lagre madaffald. For at undgå lugtgenerne har man valgt at pakke det ind i dobbelt plastic, men madaffald udvikler metan, som i værste fald kan få de her plastickugler til at eksplodere,« siger Jens Peter Mortensen.Lagrene snart vækIfølge ARC er det en helt ekstraordinær situation, der har gjort det nødvendigt at oplagre madaffaldet. Normalt står andre affaldsforbrændingsanlæg klar til at tage over, hvis der opstår ekstraordinære problemer, men da de nærmeste anlæg i Glostrup og Roskilde har været under reparation i sommerperioden, har ARC været nødt til at søge andre løsninger.Ifølge kommunikationschef Morten Kramer Nielsen er der dog udsigt til, at madaffaldet ikke kommer til at ligge på lager særligt længe.»Vi har fået en ministerdispensation til at palletere husholdningsaffald, som vi ikke kunne brænde i juli. Nu forventer vi, at den anden ovn på Amager Bakke kommer i drift senere i denne uge, og så begynder vi at tage husholdningsaffaldet tilbage, så vi kan komme af med det,« siger Morten Kramer Nielsen.Mange skandalerSom Jyllands-Posten har afdækket i en række artikler, har Amager Bakke været ramt af den ene skandale efter den anden, siden politikerne i de fem ejerkommuner - København, Frederiksberg, Dragør, Hvidovre og Taarnby - i 2012 gav grønt lys til at bygge det nye kæmpeanlæg.Truende milliardtab, politiske slagsmål, dyre forsinkelser, en livsfarlig eksplosion og en fyreseddel til direktøren er nogle af de ting, som har ramt ARC og Amager Bakke.Forventer I så, at Amager Bakke kører problemfrit fra nu af? »Vi er jo inde i en idriftsættelsesperiode på et halvt år, hvor der er ting, som skal justeres til, men udfald som det, vi har oplevet i løbet af sommeren, skulle vi meget gerne være forskånet for,« siger Morten Kramer Nielsen.jakob.j.martini@finans.dk Fakta: AMAGER BAKKE Tidslinje:2009: Et nyt kæmpe affaldsforbrændingsanlæg planlægges til at afløse det 40 år gamle Amagerforbrænding.Januar 2011: Den danske stjernearkitekt Bjarke Ingels vinder arkitektkonkurrencen med sit forslag om at placere en 90 meter høj skibakke på toppen.Januar 2012: Økonomiudvalget i Københavns Kommune skyder projektet til hjørne pga. bekymring for, at anlægget er for stort. Alligevel udpeger ARC Esbjerg-virksomheden B&amp;W Vølund som vinder af en milliardordre på Amager Bakke.Februar 2012: Finansminister Bjarne Corydon (S) og miljøminister Ida Auken (SF) underskriver et brev, der fastslår, at Københavns Kommune ikke kan bruge regeringens miljøpolitik som årsag til at afvise finansieringen.August 2012: Fem ejerkommuner bliver enige om at gennemføre byggeriet af Amager Bakke.April 2016: En intern redegørelse viser, at Amager Bakke har udsigt til at mangle 1,9 mia. kr.Det skyldes, at der ikke er lokalt affald nok til at få økonomi i det store anlæg. Borgmestrene bliver enige om en redningsplan, der giver grønt lys til import af store mængder udenlandsk affald.November 2016: Jyllands-Posten og Finans afslører, at affaldsdirektør Ulla Röttger stod bag flere centrale fejlskøn og tomme advarsler i beslutningsprocessen omkring Amager Bakke.Januar 2017: Adm. direktør for B&amp;W Vølund, John Veje Olesen, bliver fyret på grund af forsinkelser og tekniske problemer med at levere forbrændingsovnene til Amager Bakke. B&amp;W Vølund har tabt et trecifret millionbeløb på ordren.Februar 2017: En af fire kedler på ARC's gamle affaldsforbrændingsanlæg eksploderer. Det sker efter en kommunikationsfejl.19. april 2017: Ulla Röttger stopper som direktør for ARC og Amager Bakke, og den tidligere energichef, Dan Fredskov, tager over som konstitueret adm.direktør.11. maj: Det første affald afbrændes på Amager Bakke, og få uger efter lukkes der ned for det gamle, nedslidte anlæg.27. juni: Begge anlæggets forbrændingsovne må lukkes ned, fordi de såkaldte fødevandspumper havarerer.
FORBRÆNDINGSANLÆG: Amager Bakke har lagret tonsvis af madaffald i plasticpakker på Amager, fordi prestigeanlægget brød sammen i løbet af sommeren.
Bestyrelsen bag det stærkt kritiserede affaldsanlæg Amager Bakke langer nu hårdt ud efter selskabets direktør for at mørklægge centrale forhold i selskabet. Direktøren for Amager Ressourcecenter (ARC), Ulla Röttger, er i forvejen blevet udskældt for sin rolle i det problemramte prestigeprojekt Amager Bakke, og nu møder hun massiv kritik for en livsfarlig eksplosion på anlægget og for ikke at informere sin bestyrelse om det.»Det er simpelthen fuldstændigt uacceptabelt. Og det er noget, som vi må have en drøftelse af i bestyrelsen,« siger bestyrelsesformand Lars Weiss, der samtidig er socialdemokratisk politiker i Københavns Kommuner.Ulykken, der fandt sted den 15. februar, skete i det gamle anlæg, som efter planen skal erstattes af den nye Amager Bakke senere i år.Ifølge en intern orientering til medarbejderne, som Jyllands-Posten er i besiddelse af, var det et rør med ca. 250 grader varmt vand, der sprang inde i en af kedlerne under højt tryk. Det betød, at kedlen revnede, så damp, støv og isoleringsmateriale blev blæst ud i hele ovnhallen.Ingen kom til skade, men ulykken kunne have kostet menneskeliv.I orienteringen forklarer energichef Dan Fredskov, at ulykken skete efter et kommunikationssvigt.»Det rør, der havde bruddet, var tyndslidt og burde have været udskiftet. Det vidste vi desværre godt, idet det blev konstateret ved den sidste revision. Desværre blev den viden glemt i forbindelse med de mange forlængelser af driften af det gamle anlæg, kombineret med personalerokader og udskiftning af personale,« står der er orienteringen.RedningsplanEksplosionen kommer efter en problemfyldt periode for Ulla Röttger. I foråret 2016 blev det konstateret, at Amager Bakke stod til at tabe 1,9 mia. kr., fordi affaldsdirektørens skøn for affaldsmængderne slog fejl. Politikerne i de fem ejerkommuner vedtog i efteråret en økonomisk redningsplan, som betyder, at der skal sejles mere end 100.000 tons affald til Amager hvert år. Efterfølgende har affaldsdirektøren mødt hård kritik for sin rolle i forløbet.Nu stiger presset på affaldsdirektøren igen. Bestyrelsesformanden er langtfra tilfreds med affaldsledelsens håndtering af den farlige eksplosion, der har sat en fjerdedel af det gamle værk ud af drift for bestandig.»Jeg er meget overrasket og forundret over at blive orienteret om en så alvorlig hændelse gennem pressen. Jeg har bedt om, at direktionen øjeblikkeligt orienterer den samlede bestyrelse om, hvad det er for en hændelse,« siger Lars Weiss.Utilfredse politikere Jyllands-Posten har talt med flere utilfredse politikere i ejerkommunerne. En af dem er den radikale politiker i Københavns Borgerrepræsentation Mette Annelie Rasmussen, der har mistet tilliden til Ulla Röttger.»Jeg er glad for, at ingen medarbejdere er kommet til skade. På samme tid er jeg dybt rystet over, at man har været klar over den potentielle fare for en rørsprængning og intet gjort. Det er en grov forsømmelse, som vi må have undersøgt. Det er ingen hemmelighed, at vi længe har været betænkelige ved den måde, som ARC er drevet på. Og nu føler jeg, at vi står ved en skillevej, hvor der må ske noget,« siger Mette Annelie Rasmussen.Det har ikke været muligt at få en kommentar fra Ulla Röttger. Energichef Dan Fredskov lægger sig fladt ned og beklager, at det kunne ske.»Det er en menneskelig fejl, som er sket her,« siger han.jakob.j.martini@finans.dk niels.sandoe@finans.dk (...) Desværre blev den viden glemt i forbindelse med de mange forlængelser af driften af det gamle anlæg, kombineret med personalerokader og udskiftning af personale.Uddrag fra orientering til medarbejdere.Fakta: TIDSLINJE2009: Et nyt kæmpe affaldsforbrændingsanlæg planlægges til afløsning for den 40 år gamle Amagerforbrænding. Der lægges ud med et udspil om et anlæg med mulighed for årligt at afbrænde 560.000 tons affald mod det gamle anlægs kapacitet på 440.000 ton. 6. december 2010: Affaldsforbrændingsanlægget vil ifølge en kritisk rapport blive 1,5 mia.kr. dyrere end forventet i sammenligning med andre anlæg.Samtidig advarer rapporten om, at anlægget vil være for stort til de fremtidige a ? aldsmængder. 25. januar 2011: Den danske stjernearkitekt Bjarke Ingels vinder arkitektkonkurrencen.Det nye forbrændingsanlæg skal have en 90 meter høj skibakke på toppen. Anlægget døbes Amager Bakke. 10. januar 2012: Økonomiudvalget i Københavns Kommune skyder projektet til hjørne ved at afvise en nødvendig lånegaranti på 2,5 mia. kr. Politikerne er bl. a. bekymrede for, at anlægget er for stort, fordi regeringen og EU fremover vil genbruge mere og afbrænde mindre affald. 19. januar 2012: Den amerikanskejede Esbjerg-virksomhed B&amp;W Vølund udråbes som vinder af milliard-ordren på Amager Bakke på trods af den usikre politiske situation. Februar 2012: Finansminister Bjarne Corydon (S) og miljøminister Ida Auken (SF) underskriver et brev, der fastslår, at Københavns Kommune ikke kan bruge regeringens miljøpolitik som årsag til at afvise finansieringen.Ida Auken har efterfølgende forklaret, at hun underskrev brevet med armen vredet om på ryggen.31. august 2012: Fem ejerkommuner bliver enige om en borgmesteraftale, der går ud på at gennemføre byggeriet af Amager Bakke. Ifølge estimater fra ledelsen på Amager Bakke vil der være rigeligt med a ? ald til det store anlæg. Den politiske aftale bliver betinget af, at der ikke må importeres affald fra udlandet. 19. april 2016: En intern redegørelse viser, at Amager Bakke har udsigt til at mangle 1,9 mia.kr. Det skyldes, at der ikke er lokalt affald nok til at få økonomi i det store anlæg. 13. juni 2016: Borgmestrene i de fem ejerkommuner aftaler en redningsplan. Den går ud på, at Amager Bakke stik imod de oprindelige hensigter skal have grønt lys til import af store mængder affald for at forhindre et milliardtab. Forslaget bliver stemt igennem i kommunerne i august. 11. oktober 2016: Affaldsdirektør Ulla Röttger meddeler, at der er problemer med det nye anlæg. B&amp;W Vølund er blevet forsinket, og det kan udløse en ekstraregning på 100 mio. kr. 20. november 2016: Jyllands-Posten og Finans afslører, at Ulla Röttger stod bag flere fejlskøn i beslutningsprocessen omkring Amager Bakke. Hun advarede bl. a. om en kæmperegning og behovet for en ny miljøgodkendelse, men ingen af delene havde hold i virkeligheden. Januar 2017: Adm. direktør for B&amp;W Vølund John Veje Olesen bliver fyret på grund af problemerne med at levere forbrændingsovnene til Amager Bakke.B&amp;W Vølund har tabt et trecifret millionbeløb på ordren. 15. februar 2017: En af fire kedler på det gamle affaldsforbrændingsanlæg ved Amager Bakke eksploderer. Det sker efter en fejl. Ledelsen holdt hændelsen for sig selv uden at informere bestyrelsen.
BAKKE: Den 15. februar eksploderede en kedel på Amager Ressourcecenters gamle forbrændingsanlæg efter et ledelsessvigt, hvor vigtig information gik tabt. Bestyrelsesformand Lars Weiss er stærkt utilfreds.
I den aktuelle strid om bebyggelse af værdifulde naturområder på Amager Fælled kan jeg ikke undgå at føle mig personligt berørt. Som direktør i Danmarks Naturfredningsforening i årene 1984-96 repræsenterede jeg en af de grønne foreninger, som regeringen og Københavns Kommune dengang søgte at narre om beskyttelsen af Vestamager og Amager Fælled.I 1995 lovede Københavns Kommune i et udvalg, hvor jeg sad for Naturfredningsforeningen, at en naturmæssigt værdifuld del af Amager Fælled tidligst ville kunne bebygges i 2025, og at området indtil et evt. byggeri skal plejes som natur. Alligevel vil kommunen bebygge området allerede nu - hvad der har givet anledning til voldsom offentlig protest, rettet mod byggeriet i det hele taget, snarere end mod tidspunktet. Forståeligt nok.Nogle har bebrejdet Naturfredningsforeningen, at den overhovedet gik med til, at området skulle kunne bebygges. Men det var foreningen nødt til, for Folketinget havde - ved en kuplovgivning - givet lov til byggeriet.I 1992 oplevede vi nemlig den helt uhørte situation, at VK-regeringen med Per Stig Møller (K) som miljøminister fik Socialdemokratiet med på en lov, der ophævede en fredning, som det københavnske fredningsnævn - under ledelse af en dommer - havde gennemført af Amager Fælled.Det gjorde VK og S for at gennemføre den Ørestad, som de tre partier havde aftalt, uden der havde været lejlighed til en ordentlig offentlig debat om projektet.Pænt rådFor at få Ørestadsloven til at se pænere ud havde de tre partier indsat en bestemmelse om et fagligt udvalg - ' Ørestadsrådet' - til at rådgive om natur og planlægning i tilknytning til Ørestaden.Loven bestemte, at Naturfredningsforeningen og Friluftsrådet skulle tilbydes plads. Selv om sagens forhistorie ikke var opmuntrende, sagde Naturfredningsforeningen (lige som Friluftsrådet) ja til at indtræde - ud fra den betragtning, at landets nationale naturorganisation ikke kan afslå en mulighed for at opnå grønne forbedringer.Foreningen sendte mig som sin repræsentant.Til vores overraskelse lykkedes det faktisk i en 1995-aftale at opnå positive resultater. Føringen af vej og metrobane nord-syd gennem Ørestaden blev flyttet til Ørestadens østlige skel og ikke det vestlige, hvor den ville have brudt sammenhængen med natur og vådområder. Vi fik også formindsket udstrækningen af de områder på Amager Fælled, hvor Ørestadsloven gav lov til bebyggelse. Hvad angår området i den nordlige del - ved Sjællandsbroen - som der nu er ballade om, kunne vi ikke forhindre en bebyggelse, for den gav Ørestadsloven lov til. Men vi opnåede myndighedernes tilsagn om, at en bebyggelse tidligst kunne finde sted efter 30 år - altså fra 2025.Om dette resultat skrev jeg og formanden for Naturfredningsforeningens lokalkomité i 1995 i foreningens medlemsblad: »Vi håber, at myndighederne til den tid er blevet så meget klogere, at bebyggelsen aldrig bliver til noget.« Let spydigt tilføjede vi: »Der skal jo også være noget for kommende generationer i Danmarks Naturfredningsforening at slås for.«.Dramatisk forhistorieNår vi havde lyst til at være spydige, skyldtes det netop den helt usædvanlige historie, der gik forud for 1995-aftalen om Ørestaden på Amager Fælled.Allerede i 1972 havde Naturfredningsforeningen rejst fredningssag for den sydligste del af Vestamager - den del, der er beliggende i Tårnby Kommune. De følgende mange år lykkedes det myndighederne at forhale sagen, således at Fredningsnævnet ingen afgørelse traf. Det fik i 1986 Naturfredningsforeningen til at rejse fredningssag for hele Vestamager, også den del, der ligger i Københavns Kommune, syd for Sjællandsbroen.Foreningen bebudede samtidig, at den ville følge op med et fredningsforslag for Amager Fælled, altså naturarealerne nord for Sjællandsbroen. Tårnby og Københavns kommuner søgte at få Fredningsnævnet til at afvise sagen, men nævnets flertal, herunder Københavns Kommunes egen repræsentant, fulgte Naturfredningsforeningen.Det skabte et gennembrud for bestræbelserne på at beskytte Vestamager og Amager Fælled. Daværende miljøminister Chr. Christensen fra Kristeligt Folkeparti fik nedsat et udvalg, der skulle komme med et forslag til en samlet løsning. I udvalget, der fik det lidt akavede navn Kalvebodkile-Udvalget, sad repræsentanter for myndighederne og Danmarks Naturfredningsforening og Friluftsrådet. Jeg var Naturfredningsforeningens repræsentant.Efter hårde forhandlinger lykkedes det i 1987 at nå frem til et enigt forslag, der gik ud på at bevare ni tiendedele af området som natur.UdførelsenMen hvordan skulle 1987-aftalen rent teknisk føres ud i livet? Kommunerne insisterede på, at de naturarealer, der lå i byzone, skulle beskyttes gennem regionplanlægningen, mens en egentlig fredning kun kunne bruges for arealerne i landzone. Det gav en pudsig opdeling, for grænsen mellem by-og landzone følger, hvad der var kystlinje, før inddæmning og opfyldning fandt sted. I byzonen ligger derfor værdifulde vådområder, mens landzonen, der blev sikret ved fredning, udgøres af opfyldte arealer. Men da kommunerne gjorde denne opdeling til en forudsætning for en aftale, følte vi i Naturfredningsforeningen os nødsaget til at gå med. Andre grønne organisationer - herunder Dansk Ornitologisk Forening - mente, at det var naivt at tro på myndighederne.Men så sent som i 1990, da Naturklagenævnet holdt offentligt møde om sagen, lovede Københavns Kommunes repræsentanter, at de i regionplanen ville overholde aftalen om beskyttelse af vådområderne.Et halvt år senere erfarede vi i Naturfredningsforeningen, at kommunen og staten i hemmelighed længe havde arbejdet med planerne om en Ørestad - der blandt andet betød, at Amager Fælleds naturområder skulle bebygges. Et lovforslag nåede imidlertid ikke at blive gennemført inden Folketingets sommerferie i 1991.Naturfredningsforeningen skyndte sig derfor at rejse fredningssag for de arealer, der skulle være beskyttet af regionplanen, men ikke blev det.Fredningsnævnet vedtog enstemmigt den 18. juni 1992 at gennemføre fredningen. Hvorpå VK og S dagen efter gennemførte et lovforslag, der indebar bebyggelse af Amager Fælleds naturarealer. Loven indeholdt bestemmelse om, at »verserende fredningssager for området« bortfalder.For at være sikker på, at fredningen stadig var verserende, havde staten indanket Fredningsnævnets afgørelse for Naturklagenævnet.Et grimt myndighedstrick. Men ikke det sidste i kampen om Amager Fælled.dare@information.dk 
Staten og Københavns Kommune har gentagne gange narret grønne foreninger om beskyttelsen af den værdifulde natur nær hovedstadens centrum. Det skriver David Rehling, som er en af dem, der er blevet narret.
Balladen om prestigeprojektet Amager Bakke og den udskældte affaldsdirektør Ulla Röttger har nået nye højder. Bestyrelsesformand Lars Weiss valgte tirsdag at trække sig fra formandsposten efter et mislykket forsøg på at få Ulla Röttger fyret på et ekstraordinært bestyrelsesmøde.»Der har været uenighed om, hvad der tjener selskabet bedst. Jeg skal som bestyrelsesmand repræsentere de fem ejere. Og det kunne jeg ikke efter dagens afstemning,« siger Lars Weiss.Den socialdemokratiske politiker fra Københavns Borgerrepræsentation har siden 2014 været formand for Amager Ressourcecenter (ARC), som står bag Amager Bakke. Han har mistet tilliden til Ulla Röttger efter en periode, hvor Jyllands-Posten har afdækket en række problemer omkring Ulla Röttgers rolle i det problemramte prestigeprojekt. Og senest kunne Jyllands-Posten afsløre, at en livsfarlig eksplosion i februar ramte ARC's gamle anlæg efter et ledelsessvigt.Lars Weiss vil ikke udtale sig om, hvad der har fået ham til at miste tilliden til Ulla Röttger, men dagens ekstraordinære bestyrelsesmøde kom efter eksplosionen, som Ulla Röttger i første omgang undlod at informere bestyrelsen om.Tre for - tre imodPå bestyrelsesmødet stemte tre medlemmer for, at Ulla Röttger skulle fyres, mens de tre øvrige medlemmer stemte imod. Dermed kunne Lars Weiss ikke få opbakning i den politisk valgte bestyrelse til at skrive den fyreseddel, som han gerne ville.»Der var en afstemning om tillid til direktionen eller ej.Den endte 3-3 i bestyrelsen i forhold til direktionen. Der måtte jeg drage den konsekvens, at jeg trækker mig som formand,« siger han.Jyllands-Posten erfarer, at Lars Weiss havde opbakning fra Rikke Lauritzen (EL) fra Københavns Kommune og Margit Ørsted (K) fra Frederiksberg Kommune. De tre bestyrelsesmedlemmer, som holdt hånden under Ulla Röttger, er Henrik Zimino (S), der er borgmester i Tårnby, Steen Ørskov Larsen (K) fra Hvidovre og Birger Larsen (DF) fra Dragør Kommune.Dermed er det de tre mindste kommuner med en samlet ejerandel på 18 pct. af ARC, som holder hånden under en direktør, som er uønsket i de to klart største kommuner i ejerkredsen.Både Henrik Zimino og Steen Ørskov Larsen var med, da Amager Bakke i 2012 blev født som et jubelprojekt, der skulle vække opsigt i hele verden. Siden er problemerne væltet ned over anlægget, der er i gang med at effektuere en redningsplan, som skal forsøge at forhindre et estimeret tab i milliardklassen.Dybt beklageligtMargit Ørsted har også siddet i bestyrelsen, siden Amager Bakke blev besluttet. Hun mener, at det er dybt beklageligt, at Lars Weiss trækker sig.»Jeg har siddet 11 år i bestyrelsen.Og Lars Weiss er den formand, der har gjort det absolut bedst. Set fra min stol har der været flere sager, hvor jeg finder, at direktør Ulla Röttger ikke har haft den tyngde, som en direktør skal have. Og det er et overordnet problem, at vi nu står i denne situation,« siger Margit Ørsted.Hun understreger samtidig, at hun længe har haft reservationer over for Ulla Röttger.»Da Ulla Röttgers ledelseskontrakt skulle fornys for tre år siden, stemte såvel jeg som en af Købehavns to bestyrelsesmedlemmer imod. Allerede dengang havde jeg ikke tillid til, at hun var den rette til jobbet,« siger Margit Ørsted.Idéen om at bygge Amager Bakke for 4 mia. kr. kom fra Ulla Röttger selv. Og trods stor politisk uenighed lykkedes det hende også at få de fem storkøbenhavnske ejerkommuner til at bevilge den afgørende lånegaranti til projektet.Flere fejlskønUndervejs stod Ulla Röttger bag en række fejlskøn, som har haft fatale følger for anlæggets økonomi. Og samtidig advarede Ulla Röttger forud for den politiske beslutning i 2012 om, at milliarderne ville fosse ud af Amager Ressourcecenter, hvis ikke man hurtigst muligt besluttede at bygge det nye superanlæg.Årsagen til, at det ville blive dyrt at holde det gamle anlæg i live, var ifølge Ulla Röttger, at man stod i en situation, hvor anlæggets miljøgodkendelse skulle revurderes.Men Miljøstyrelsen oplyste ad flere omgange Amager Ressourcecenter om, at miljøgodkendelsen ikke skulle revurderes.Steen Ørskov Larsen og Henrik Zimino har ikke ønsket at kommentere dagens opgør i bestyrelsen. Birger Larsen fra Dragør siger: »Jeg synes, at direktøren har gjort et stort stykke arbejde.Det har ikke været nemt for hende. Men hun har sammen med formanden klaret det anstændigt i forhold til den store opgave. Men uden at sige for meget, så har der ikke været en god kemi mellem de to,« fortsætter Birger Larsen.Ulla Röttger afviser at kommentere situationen. Hun henviser til, at der er tale om et bestyrelsesanliggende.jakob.j.martini@finans.dk niels.sandoe@finans.dk Fakta: AMAGER BAKKES PROBLEMERAmager Bakke blev bygget som et kæmpeværk på baggrund af affaldsfremskrivninger, som blev kritiseret for ikke at holde.På grund af faldende affaldsmængder og lave elpriser er anlægget kommet i økonomiske problemer. Borgmestrene i de fem ejerkommuner blev sidste sommer enige om en økonomisk redningsplan.Planen vil give mulighed for import af affald til afbrænding.Ifølge de seneste estimater bliver det nødvendigt at importere 114.000 tons om året for at udnytte den kapacitet, der fremgår af redningsplanen. Dermed brydes der med en politisk aftale om, at alt affald skulle hentes inden for lokalområdet.Specielt i Københavns Kommune har der længe været stor utilfredshed med Ulla Röttger på grund af, at ledende politikere har følt sig ført bag lyset af Ulla Röttger.Senest haglede kritikken ned over Ulla Röttger, da hun undlod at informere sin politisk valgte bestyrelse om en livsfarlig eksplosion, som skete i februar 2017 efter et ledelsessvigt.
TILLID: Bestyrelsesformand Lars Weiss (S) forlader Amager Ressourcecenter og Amager Bakke. Det er resultatet af et ekstraordinært bestyrelsesmøde, hvor de tre mindste ejerkommuner holdt hånden under den udskældte affaldsdirektør Ulla Röttger.
Socialdemokraterne vil bygge boliger det sted på Amager Fælled, hvor der er størst biodiversitet. Faktisk er det et stykke ægte natur - en gammel strandeng - som ligger omtrent fire kilometer fra Rådhuspladsen, og som aldrig har været bebygget eller opdyrket. Det er unikt at have natur så tæt på byen, og det er værd at bevare.Overborgmester Frank Jensen har ad flere omgange forsøgt at tale området ned for derved at skabe bedre stemning for at gennemføre det byggeprojekt, som der er stor folkelig modstand imod - og som foreløbig ser ud til at blive det centrale emne i valgkampen op til kommunalvalget. I maj skrev Frank Jensen således på Facebook, at området har været ' udlagt til losseplads'. Det er teknisk set ikke forkert, men selv om området har været udlagt til losseplads, har det aldrig været brugt som losseplads, og det undlader overborgmesteren at skrive.Den udeblevne udnyttelse af grunden er netop årsagen til, at dette område - modsat andre dele af Amager Fælled - er biologisk interessant. Noget kan tyde på, at Frank Jensen godt ved, at den med lossepladsen ikke er helt god - i hvert fald er han holdt op med at bruge argumentet. I et indlæg på altinget.dk den 8. september lægger Frank Jensen vægt på, at området i 2001 har været ryddet - bortset fra enkelte træer - i forbindelse med opgravningen af granater.Igen udviser han en påfaldende mangel på indsigt. At området har været ryddet for buske og småtræer, betyder ikke, at det er biologisk mindre interessant. Faktisk kan det være godt for et engområde at blive holdt åbent på denne måde, ellers ville det med årene blive til tæt krat og skifte karakter - og mange af de sjældne planter og dyr, som lever i området, ville forsvinde.Af samme grund har der i flere år gået køer rundt på denne del af fælleden og sørget for at holde vegetationen nede.Vold på dansk sprogFrank Jensen gør sig i indlægget ikke bare klog på biologi, men også på sprog. I debatten om fælleden har blandt andre venstre-fløjsdebattøren Rune Engelbreth Larsen kaldt området for ' uberørt' og Frank Jensen påpeger, at det er »at gøre vold på det danske sprog«. Igen kan man sige, at Jensen teknisk set har ret: Hvis man definerer uberørt aldeles bogstaveligt som i ' ingen har nogensinde i historien berørt området', så kan man ikke kalde det uberørt.Men det er nok ikke det, Engelbreth Larsen og de andre kritikere mener. Og hvilket område af Danmark kan man i øvrigt sige det om? Faktum er, at strandengen aldrig er blevet ødelagt af plove og bebyggelse - og derfor er at betragte som natur og endda levested for sjældne og truede arter.Til sidst i indlægget forsøger Frank Jensen at gøre sig lystig: »Området er en ' gammel strandeng' på samme måde som Gammel Strand er en gammel strand - det var engang en strand, det er det ikke mere,« skriver han. Det er måske meget sjovt, men det er forkert.Området på Amager Fælled er juridisk set en strandeng - også selvom stranden ikke ligger der, hvor den lå i gamle dage.Indiskutabel værdiHvad er sådan en god ' gammel strandeng' så værd? For et år siden regnede man med, at By &amp; Havn ville tjene 1,5 milliarder kroner på at sælge grunden. Nu er den ifølge overborgmesteren oppe på 1,7-1,8 milliarder kroner. Det er legitimt at mene, at de penge skal i kassen ved at sælge det sidste stykke natur, vi har tilbage tæt på byen.Man skal bare gøre det med åbne øjne og ikke ved - gennem misvisende argumenter - at forsøge at negligere naturværdien af området. En værdi, som ifølge eksperterne er indiskutabel.Problemet for Frank Jensen er, at hvis han indrømmer, at området er værdifuldt, så bliver sagen om Amager Fælled hurtigt en endnu større tabersag for Socialdemokratiet.For hvorfor ikke bygge et andet sted på Fælleden, for eksempel dér, hvor der rent faktisk har været losseplads? Hvorfor ikke bygge boligerne et andet sted i byen? Eller finde pengene på en helt fjerde måde? Frank Jensen risikerer at tabe valget og posten som overborgmester på sagen om fælleden - et grønt flertal uden om Socialdemokratiet er en reel mulighed, og i så fald bliver byggeriet afblæst.Frank Jensen forsøger at fremstille sig selv som den ordentlige og ansvarlige politiker, og han har til dels succes med det. Mange er måske ved at være trætte af Nikolaj Kirk, Rune Engelbreth Larsen og andre venstrefløjsfolk, som er gået helhjertet ind i sagen - og optræk til en modreaktion på ' bevar fælleden-bevægelsen' kan spores.I hvert fald bliver Frank Jensens debatindlæg delt og diskuteret.Men når overborgmesterens tågede argumenter bliver gennemskuet, er der næppe mange københavnere, som synes, det er en god idé at bygge boliger præcis det sted i byen, hvor det mest interessante dyre-og planteliv findes.ville@information.dk Når overborgmesterens tågede argumenter bliver gennemskuet, er der næppe mange københavnere, som synes, det er en god idé at bygge boliger præcis det sted i byen, hvor det mest interessante dyre-og planteliv findes.
Overborgmester Frank Jensen forsøger at negligere den særlige naturværdi i det område, som skal bebygges på Amager Fælled. Men det ændrer ikke ved, at området er det naturmæssigt mest interessante, og at det vil være en fejl at bygge boliger netop der.
Adgangskontrol passeret. Vi er nået til den lukkede del af Prøvestenens havneområde, hvor høje siloer og nydeligt sorterede bunker af tørlast skaber kontrast i det vidtstrakte flade landskab. For enden af den smattede vej lyser en orange bulkcarrier op. Hollands flag vajer over ' Lady Anne Beau', hvis lastrum gemmer på 2.700 tons skrald, som skotter i Edinburgh og omegn i løbet af den seneste måned har smidt i deres skraldeposer.Men hvad i alverden skal vi med deres efterladenskaber? Hvad er ideen med at transportere dem til Danmark? »Jeg er skyldig«, siger Rune Mønnike og slår ubekymret ud med armene.Som strategisk brændselsindkøber i forsyningsvirksomheden Amager Ressourcecenter, ARC, kan han nemlig let forklare det, som umiddelbart virker absurd i en tid, hvor vi forbrugere opfordres til at nedbringe mængden af affald, sortere og genanvende frem for at bruge, bortkaste og brænde.Og det går han så i gang med, mens vinden fløjter om ørerne på os, og en kran løfter baller af skrald fra skibets lastrum over i en ventende lastvogn.Han kalder det bare brændsel i stedet for skrald. Det hedder affald nemlig på EU'sk, når alt genanvendeligt er sorteret fra - eller RDF-brændsel (refused derived fuel) for at være endnu mere præcis.»Dette brændsel er affald, man ikke kan genanvende. Det er det alt for slammet og snasket til, som I senere vil få at se. Sådan noget findes der meget af. Flere europæiske lande mangler forbrændingskapacitet, og derfor ville det sandsynligvis rådne på lossepladser og udvikle metangas til skade for miljøet, hvis det ikke kom hertil«, siger Rune Mønnike.ARC har af ejerkommunerne Dragør, Frederiksberg, Hvidovre, København og Tårnby Kommuner fået lov til at importere affald, fordi der manglede affald til det nybyggede forbrændingsanlæg Amager Bakke. Det har medført debat om, hvorvidt det dyre anlæg er slået for stort eller forkert op.Ikke alt kan genanvendesDet forstår folkene i ARC godt. Men billedet ændrer sig, hvis man anlægger et bredere perspektiv, for ikke alt kan genanvendes, og det er og bliver en miljømæssigt bedre løsning at lave fjernvarme ved at brænde uanvendeligt affald på et forsyningsanlæg end ved at brænde kul af på kulfyrede kraftværker, lyder argumentet. Men holder det, når man medregner import og dermed længere transport? »Transporten udgør maksimalt 5 procent af miljøregnskabet, så den får det ikke til at tippe. Import benyttes af flere forsyningsselskaber, hvis der er brug for suppleringsbrændsel, som vi kalder det i branchen. Vi har så valgt transport med skib, primært for at undgå, at borgerne bliver generet af tung trafik ind gennem byen«, siger Rune Mønnike.Mens fotografen får specialtilladelse til at gå om bord på ' Lady Anne Beau', landes stadig flere af de 500-1.000 kilo tunge baller i lastvognen, som senere triller et par kilometer hen til Amager Bakke. Det af Bjarke Ingels Group tegnede anlæg er specielt, fordi det også skal være aktivitetscenter. Når den del åbnes til næste år, kan hovedstadens beboere nyde en storslået udsigt fra topetagens café og eksempelvis afprøve skipister og en 80 meter høj klatrevæg.Ingeniørdelen stod klar denne sommer.Den er i fuld gang med at blive afprøvet og testet, inden leverandørerne næste år endeligt overdrager driften til ARC, som håber at stå tilbage med et af verdens mest moderne og miljørigtige affaldsbaserede energianlæg. Ambitionen er, at Amager Bakke skal reducere mængden af fossilt CO2 mest muligt og stile mod at blive CO2-neutral, men der udvikles i sagens natur CO2, når man brænder ting, så hvordan pokker kan et forbrændingsanlæg blive det? »Det kan det heller ikke, men vi gør det alligevel«, svarer Rune Mønnike og peger på en af de baller med skotsk skrald, som spiller en central rolle i forklaringen.Tæt på fornemmes tyngden - man vil nødig have sådan en balle i hovedet, men kort efter giver det mening, at han omtaler dem som »små smagsprøver«. Vi er nået til Amager Bakkes enorme aflæssehal, og her ligner de sukkerknalder, og buldrende monstertrucks ser ud som legetøjsbiler.Planen er, at ARC hen over vinteren modtager »et antal prøvepakker fra et antal forskellige producenter« i blandt andet Storbritannien og Norge for at blive klog på indholdet. Erfaringen viser, at der er kæmpestor forskel på, hvad sorteret affald egentlig indeholder. Men ingen leverandører kan give de ønskede data, så kvalitetsafdelingen laver selv analyser og opbygger en vidensbank.»Vi hiver nogle baller fra til stikprøver og går så ellers i gang. Først med manuel sortering, siden med forbrændingsanalyse, for røgen afslører alt. Vi kan med en simpel kulstof 14-måling i vores skorsten se, om der er tale om fossilt eller organisk CO2«, siger Rune Mønnike og pirker til en fladmast øldåse, som ikke burde være at finde i det sorterede affald.Når det skal bruges til brændsel og trække miljøregnskabet i rigtig retning, skal det være frit for farligt affald samt ting som metal og glas, der kan genanvendes.Dernæst gælder det om at få mindst muligt plastik, for plast er fremstillet af olie og indeholder derfor fossilt CO2. En pizzabakke af pap er bedre end en juicedunk af plast, for når man laver miljøregnskab, betragtes affald lavet af organisk materiale som CO2-neutralt.»Næste skridt bliver at opbygge et marked, der ikke findes. Vores ambition er på europæisk plan at opbygge et marked for RDF-brændsel (altså affald, hvor alt skadeligt eller genanvendeligt er sorteret fra, red.), som lever op til VE-bekendtgørelsen (VE står for vedvarende energi, red.), fordi fossilt CO2 er sorteret fra«, forklarer den strategiske indkøbschef fra ARC.Plastik er et problembarnSom det er i dag, er plastik det store problem.Dem, der lever af at sortere og videresælge skrald, kan ikke komme af med det - der er simpelt hen ikke et marked for plast. Nogle producenter sorterer det slet ikke fra, andre med højteknologiske anlæg ender tit med at hælde frasorteret plastik tilbage i restaffaldet.»Lod de være med det, så deres produkt blev CO2-neutralt, kunne de få lov til at betale os mindre for at modtage og bortskaffe det eller måske ligefrem få penge for det«, siger Rune Mønnike og forklarer, hvad der overrasker mange: »Nationaløkonomisk er det her genialt.Vi får som udgangspunkt 420 kroner per ton affald, vi hjælper leverandørerne af med, selv om det skaber værdi i form af fjernvarme og el, så det er ligesom at have en oliebrønd«. Som omkostningsbåren virksomhed er det afgørende imidlertid ikke at tjene penge, så ' Lady Anne Beau' får ikke følgeskab af en lind strøm af fragtskibe med affald fra diverse lande, lover Rune Mønnike.Det afgørende er at arbejde for miljørigtige løsninger, og derfor er det ideologisk bonus, hvis det kan blive en bedre forretning at frasortere plast. Hvis ' skrothandlerne' skal betale mindre for at komme af med restaffaldet, når de har pillet plast fra, kan de acceptere en lavere pris for det udsorterede plast. Det øger sandsynligheden for, at der kommer gang i genanvendelse af plast, for den slags er med indkøberens ord »altid et spørgsmål om kroner og øre«. Men hvorfor kan man ikke gøre det med afsæt i det skrald fra forsyningsvirksomhedens opland? »CO2 breder sig over hele kloden, uanset hvor det kommer fra, så det handler også om at udvikle knowhow. Globalt set er der en stor miljømæssig gevinst ved at bruge skrald, der ikke kan bruges til andet, som brændsel til fremstilling af varme og energi. Hver gang vi eller andre forsyningsanlæg brænder et ton affald med måske 5-10 procent plast i, sparer vi klimaet for 900 kilo fossilt CO2 i forhold til, hvis energien blev lavet på et kulkraftværk«, siger Rune Mønnike.Den lavpraktiske forklaring er, at der i øjeblikket ikke findes nok brændsel i form af affald, som opfylder kravene for vedvarende energi. Langt hovedparten af de cirka 12.000 tons restaffald, som på ugebasis afleveres i Amager Bakkes aflæssehal, stammer fra ejerkommunerne.Netop nu er det dog baller med snasket skrald fra Skotland, som en potent gravko rusker fri af indpakningen, før en lidt mindre puffer det ned i siloen.En tur i de hellige hallerFra jordplan ses kun en sprække til det enorme forrådskammer, men bygningsværkets størrelse bliver åbenlys set fra krankabinen, hvor et par ansatte overvåger og styrer.En grab, som kan løfte 14 tons, leger røremaskine i affaldsbjerget for at få en ensartet masse og sender fra tid til anden en portion op til en af to tragte, hvorfra det dumpes ned i ovnen.Før vi får lejlighed til at kaste et blik ind i den, føres vi ad trapper, elevatorer og smalle gangbroer i 50 meters højde rundt i noget, det med sine stålkonstruktioner i alle former og retninger snildt kan få en til at føle, at man befinder sig i en Star Wars-film.Godt, man ikke skal i kamp med lyssværdet.Det ville være træls, hvis der gik hul på et af de rør, som fører damp til turbinen. Sker det, og man rammes, går der ifølge vor vært ild i huden, for dampen er cirka 600 grader varm.Ildens fascinationskraft gør det svært at løsrive sig fra det lille glughul, der gør det muligt at kigge ind i ovnen. Slagger samler sig nederst og dumper til sidst ned i vand. Også det genbruges, idet det sælges til specialiserede firmaer. Nogle gange er der metal fra mønter, sågar guldrester, men det meste er slagger og glas, som typisk anvendes som underlag for motorveje. Der er to ovne, for i højsæsonen er det for sårbart kun at have en.Turbinehuset står på støddæmpende ben af den type, man også bruger for at udjævne påvirkninger fra jordskælv. Vibrationer skulle nødig forårsage skade på det dyre isenkram. Som ikke teknisk kyndig misser jeg en del info om røggasrensning, spildevandsbehandling m. m., men udsigten og arkitektens uortodokse idé med at åbne anlægget for folket er let at forstå, da vi når toppen og kan skue ud over København.annemette.grundtvig@pol.dk Transporten udgør maksimalt 5 procent af miljøregnskabet, så den får det ikke til at tippe Rune Mønnike, indkøber, Amager RessourcecenterNationaløkonomisk er det her genialt. Det er ligesom at have en oliebrønd Rune Mønnike, indkøber Amager Ressourcecenter.
I mandags ankom skibet ' Lady Anne Beau'. Lastet med skotsk skrald, der skal forbrændes i det nye anlæg på Amager Bakke. Det lyder bizart, at en forsyningsvirksomhed importerer affald i en tid, hvor genanvendelse, ikke afbrænding, er vejen frem. Men der er mening med galskaben, forsikrer Amager Ressourcecenter.
I et baglokale i et apotek i Tårnby bag reoler med stabler af medicin er finanskrisen ikke noget, man taler om i datid. Her sidder ejer og apoteker Peer Nørkjær. Han er en tålmodig mand.I seks og et halvt år har han og medlemmerne af Amagerinvestor, der hovedsageligt består af lokale erhvervsdrivende og private amagerkanere, ventet på at få deres sag mod staten for retten. Retssagen burde for længst være påbegyndt, men tidligere i år blev den udskudt.Medlemmerne bag foreningen troede tilbage i sensommeren 2010, at de var med til at redde Amagerbanken. Her tilførte de sammen med finansmanden Karsten Ree banken knap 900 millioner kroner ved en aktieemission.Beløbet oversteg det statsejede bankaktieselskab Finansiel Stabilitets krav for at sikre bankens overlevelse. Et halvt år senere gik banken bankerot.Det er den emission, medlemmerne i dag mener, staten aldrig burde have tilladt. Hvorfor vender vi tilbage til.6. februar 2011Peer Nørkjær tænker sig ubesværet tilbage til en kølig februar aften i 2011.»Jeg lå under dynen med en bog.« »TV Avisen kørte i baggrunden. Det var søndag. Pludselig nævnte hende værten, at Amagerbanken var gået konkurs. Jeg fik et chok. Tænkte, at det ikke kunne passe. Jeg råbte til min kone, der sad ved computeren, at hun skulle skynde sig ind på vores netbank.« Krakket skete nogle måneder efter, at et flertal i Folketinget havde gennemført den såkaldte Bankpakke 3. Med pakken ændredes statens hidtidige garanti over for borgeren, hvis en bank skulle gå konkurs. Det betød, at almindelige indlånskunder for første gang kunne tabe penge - fremadrettet ville de danske bankkunder være sikret maksimalt 750.000 kroner. Før Bankpakke 3 var den garanti ubegrænset.På apotekets driftskonto var der fastfrosset 1,4 millioner kroner. Det er den konto, man som erhvervsdrivende bruger til indkøb af varer og betaling af lønninger, og det er der, en forretnings indtægter sættes ind.Det indestående på en sådan konto kan variere meget. Var krakket sket en uge senere, havde beløbet på apotekerens kontoen været op mod firedoblet. At beløbet ikke var højere, betød, at apotekeren i modsætning til andre lokale virksomheder på Amager kunne åbne næste morgen.Bag apotekets skranke mødte han i dagene efter krakket flere borgere, der alle havde tabt penge. Det var alt fra ældre damer, der havde tabt millioner, fordi de havde lagt pensionsopsparingen over i aktier, til forældre, der havde gjort det samme med børnenes børneopsparing.Mødet med de mange ' ramte' borgerne påvirkede Peer Nørkjær. Han besluttede sig for at undersøge krakket. Han ville drage eventuelle ansvarlige til ansvar. Snart efter havde 4.000 borgere tilsluttet sig foreningen Amagerinvestor.»Folk kom og sagde: ' Jamen, de har jo stjålet vores bank'. Det var jo alle amagerkanernes bank,« siger han.3. generationDeriblandt familien Thorsby. De bor i en rød murermestervilla kun et stenkast fra apoteket.Familien repræsenterer tre generationer af Amagerbankkunder. Da banken krakkede i 2011, mistede både bedsteforældrene (på begge sider), forældrene og børnene penge.Der står et til-salg-skilt foran ligusterhækken ud mod vejen.Hans Thorsby siger, at han og hustruen har sat huset til salg, fordi en ny boligboble lurer forude. »Boligpriserne kan ikke blive ved med at stige og stige. Det ved vi. Det minder jo om dengang,« siger han.Hans' og hustruen Tinas forældre flyttede til Amager i 1950' erne. De blev i samme moment kunder i Amagerbanken. Hans og Tina fulgte i forældrenes fodspor, og da det blev deres tur til at låne penge, var Amagerbanken eneste alternativ.I første omgang ville banken ikke give dem et lån.»Min mor blev stiktosset,« husker Tina.Hun gik fluks ned i banken og brokkede sig. Og sagde, at det ikke kunne passe. Og så fik de alligevel et lån.»Sådan gjorde man. Vi var alle på fornavn.Og banken var et sted, man lige smuttede forbi, hvis man havde et spørgsmål eller brug for hjælp. Det er ikke som i dag,« siger Tina.»I dag ser vi ikke hinanden i øjnene. Det er mere professionelt, og man kan have ret i, at man ikke bliver så følelsesmæssigt involveret, som vi gjorde dengang. Men det handler også om tillid. Jeg vil gerne se min advokat, min læge, min mekaniker og min bankrådgiver i øjnene.«.Så sikkert som guldParret tænker tilbage på de tumultariske år efter finanskrisens frembrud. I 2008 vurderede det anerkendte kreditvurderingsbureau Moody, at investeringer i Amagerbanken var ligeså sikkert som at købe guld.To måneder senere gik investeringsbanken Lehman Brothers så konkurs. Og så brød verdensøkonomien sammen.Få dage efter Lehman Brothers krak mødtes administrerende direktør for Amagerbanken, Knud Christensen, med Finanstilsynet, der fastslog, at banken havde store likviditetsproblemer.Det skyldtes blandt andet omfattende og risikofulde udlån til køb af ejendomme i årene op til finanskrisen. Ejendomme, der med boligboblen mistede deres værdi. Ugen efter dør Knud Christensen.»Kan du huske vores sidste bankrådgiver« spørger Hans Thorsby.»Det var hende, der afløste Anne Grethe.« Hustruen nikker.»Vi sad med hende, og så var det, som om vi sammen besluttede, at vi godt kunne ride den her storm af. Det handlede om følelser.Det gjorde det for mange. Det her var banken, der havde fulgt os og vores forældre gennem et helt liv. Men det er ingen undskyldning. De kunne lokke, vise kurser og komme med tilbud, men de kunne ikke tvinge én til noget. Til syvende og sidst var det vores egen beslutning.« De efterfølgende år modtog familien oftere og oftere breve, hvor bankrådgiveren foreslog at investere for eksempel dele af pensionsopsparingen i bankens aktier. Kursen var lav, og den ville med al sandsynlighed stige igen. Og så ville de få flere fordele, bedre renter og så videre, lød det ifølge familien Thorsby.For Hans betød det, at han konverterede en del af sin pension til aktier. Det var en dyr lærestreg. Han tabte en betydelig del af opsparingen.Mere vil han ikke sige.Rasmus KlumpDatteren Josephine blev tredje og sidste generation af Amagerbankkunder.I dåbsgave fik hun en sparegris af sin mormor og morfar. Den forestillede Rasmus Klump.Og på et tidspunkt blev den tung. I bunden af Rasmus Klump var der et nøglehul, som hverken hun selv eller forældrene havde nøglen til. Den havde kun én. Bankdamen.Senere fik hun aktier i banken af sine bedsteforældre.»Jeg tænker ikke meget over det med pengene.De befandt sig jo på en eller anden lukket konto. Men jeg ved, hvor få penge min mormor og morfar havde. De lagde dem til side, så jeg kunne få en god start på voksenlivet. Det hele blev meget konkret, da jeg skulle lægge et indskud til min lejlighed,« siger Josephine.Overalt i familiens stue hænger datterens malerier. De er inspireret af renæssancen og Den Franske Revolution. Conquered, står der på et af malerierne med to adelige skikkelser, der kunne forestille Kong Ludvig 16. og Marie-Antoniette.»Den gang var alt ligesom kaos,« siger Josephine, der blev student tidligere på sommeren.»Hele samfundet skulle gentænkes og bygges op på ny. Det inspirerer mig.«.Forloren skildpaddeUdover familien Thorsby var der omkring 55.000 aktionærer i Amagerbanken et år før krakket. Formand for Dansk Aktionærforening, Niels Mengel, mener, at Amagerbank-aktionæren som arketype er en uddøende investortype.Måske netop på grund af finanskrisen, forklarer han.»Selvfølgelig var der også spekulanter, men hovedsageligt var aktionærerne personer, der kærede sig om lokalmiljøet og som støttede den lokale grønthandler og bager og selvfølgelig også den lokale bank. Det handlede ikke kun om forretning. Man så banken som en del af lokalmiljøet og ikke en ren og skær bankforretning som i dag.« Mengel mener, at Amagerbankens krak illustrerer, hvor galt det kan gå, når følelser og aktier blandes sammen. Han købte sin allerførste aktie i Amagerbanken og kalder den for banebrydende, når det kom til at inddrage og holde på sine aktionærer.Han nævner de store generalforsamlinger i Bella Centeret. Aktionærerne fik forloren skildpadde og to gange snaps og sågar cognac til kaffen i de gode år.»I dag er der heldigvis mindre Korsbæk Bank over bankerne,« siger han.Det er Dansk Aktionærforenings jurister, der i dag hjælper foreningen Amagerinvestor med at føre deres sag mod staten. Til den første generalforsamling fik advokaterne overrakt en dåse Jaka med forloren skildpadde.Foreningen har i dag knap 3.000 medlemmer, som alle mistede penge under krakket.I selve søgsmålet er 480 personer repræsenteret.Det var dem, der købte aktier ved den sidste emission i sensommeren 2010.NotatetTidligere denne sommer blev en række daværende bestyrelsesmedlemmer i Amagerbanken frifundet for deres involvering i bankens deroute. Det var netop statens finansielle skraldemand, Finansiel Stabilitet, der havde sagsøgt topledelsen og rejst et erstatningskrav på 900 millioner kroner.Men hvor Finansiel Stabilitet altså sagsøger tidligere bestyrelsesmedlemmer, sagsøger Amagerinvestor og foreningens 480 medlemmer Finansiel Stabilitet og Finanstilsynet, der fører tilsyn med landets banker.For at forstå søgsmålet skal vi tilbage til foråret 2010 og et hemmeligholdt notat, der blev skrevet godt og vel ni måneder før bankens krak.I baglokalet i Tårnby Apotek begynder Peer Nørkjær sin version af historien.På dette tidspunkt var krisen i Amagerbanken i forvejen enorm. Men et notat, skrevet af embedsmænd i Finansiel Stabilitet viser, at situationen var meget værre end antaget.Af notatet fremgik det, at embedsmændene vurderede, at der var behov for nedskrivninger på 1,7-2,5 milliarder kroner i Amagerbanken.Et beløb, der reelt kunne slå benene væk under banken.En nedskrivning er det beløb, en bank forventer at tabe på dens udlån. For eksempel ved udlån til ejendomme, der er faldet så meget i værdi, at gælden bliver urealistisk at indfri.Notatet blev videresendt til Finanstilsynet.Senere på sommeren stillede Finansiel Stabilitet krav om en ny aktieemission, der minimum skulle tilføre banken 750 millioner kroner, hvis banken skulle fortsætte sit virke.Amagerbankens aktionærer rejste som bekendt (og stik mod forventning) de mange millioner. Men ifølge Peer Nørkjær og Amagerinvestors søgsmål burde emission aldrig have fundet sted.»For Finansiel Stabilitet og Finanstilsynet vidste jo, at pengene langt fra ville være tilstrækkelige for den videre drift.« Foreningen mener altså, at staten tilbageholdt afgørende informationer for både bankens kunder, aktionærer og den daværende bestyrelse, der ved et retsmøde har fastslået, at de ikke kendte til notatet.Og måske har de en sag. Da kuratoren, Jørgen Holst, havde opgjort konkursboet, valgte han ligesom borgerne i Amagerinvestor også at sagsøge Finansiel Stabilitet og Finanstilsynet med et næsten identisk søgsmål.Han mener også, at Finansiel Stabilitet handlede mod bedrevidende og tilbageholdt oplysninger om bankens faktiske situation for investorerne.Spørgsmålet er selvfølgelig, hvorfor staten skulle være interesseret i at give en bank på hospice livsforlængende åndedræt?.Konspirationsteori»Jeg nægter at tro på, at nogen ville lave sådan noget her bevidst (tilbageholde oplysninger, red.),« siger Peer Nørkjær adspurgt, om, han mener, det hemmeligholdte notat var et udtryk for forglemmelse eller måske en overlagt handling.»Medmindre man selvfølgelig ville udover Bankpakke 1 - men det er jo en skrækkelig tanke at have« siger han så.Bankpakke 1 skulle stabilisere den danske banksektor efter finanskrisen. For at undgå en domino af konkurser i banksektoren indeholdt pakken en fuldstændig statsgaranti. Statsgarantien sikrede blandt andet, at bankkunder ikke ville tabe penge, hvis en bank krakkede.På den måde undgik staten en potentiel kundefulgt, der kunne lægge banker i graven.Da notatet blev skrevet i foråret 2010, gjaldt Bankpakke 1 fortsat. Pakken stod imidlertid til at udløbe den 30. september og blive efterfulgt af en ny bankpakke, der ville erstatte statens hidtidige totale statsgaranti.I Rigsrevisionens undersøgelse af månederne op til Amagerbankens krak står der, at et krak under Bankpakke 1 ifølge udregninger fra det daværende Økonomi-og Erhvervsministerium ville have kostet staten to milliarder kroner mere, sammenlignet med hvis banken gik konkurs under næste bankpakke.14 dage før Bankpakke 1 udløb, gennemførte Amagerbankens aktionærer på opfordring fra Finanstilsynet og Finansiel Stabilitet den sidste aktieemission, der skulle sikre bankens overlevelse. Mindre end et halvt år senere er banken gået konkurs.Apotekerens skrækkelige tanke kan altså koges ind til følgende: Staten (Finansiel Stabilitet og Finanstilsynet) valgte at igangsætte en aktieemission, der skulle tilføre Amagerbanken 750.000 millioner kroner, til trods for at de vidste, at pengene ikke var tilstrækkelige til at sikre driften - som følge af et internt notat.Og hvorfor gjorde staten det? Det valgte staten at gøre, så Amagerbanken undgik at gå konkurs under Bankpakke 1, for i stedet først at gå konkurs nogle måneder senere under Bankpakke 3. På den måde ville banken gå konkurs efter den totale statsgaranti ophørte - og på den måde undgik staten at skulle tilbagebetale over en milliard kroner til bankens kunder.I et interview til Finanswatch knap et år efter krakket indrømmede Finansiel Stabilitets direktør Henrik Bjerre-Nielsen da også, at Finansiel Stabilitets hovedmål var, at få Amagerbanken levende gennem Bankpakke 1. Om Bankpakke 2' s statsgarantier så ville være høje nok til at sikre bankens overlevelse, var sekundært.Konspirationsteorien er omstridt. Men på Amager er synspunktet stadig udbredt. Her er tilliden til systemet forsvundet.BilsynDet mener Kim Lundberg Stegenborg Madsen.Han er selvstændig inden for it-branchen og en del af gruppesøgsmålet mod staten.»Jeg siger dig, alle erhvervsdrivende herude tabte penge på den konkurs.« Han råber til automekanikeren fra Kastrup Bilsyn, der er ved at syne hans bil, for at bekræfte pointen.»3.000 kroner!« svarer automekanikeren straks.Kim Madsen griner og siger: »Der kan du bare se. Selv min datters dåbspenge røg, og det gjorde naboens børns opsparing også. Det snakkede vi om over hækken. De havde fået pengene af bedsteforældrene.« Kim Madsen havde ellers aldrig flirtet med tanken om aktier, før han overtog farens bankrådgiver.Det var hende, der gentagende gange opfordrede ham til at købe aktier. Hver eneste gang i Amagerbanken. Og hver eneste gang svarede Kim Madsen nej.En dag blev han indkaldt til et møde i banken, hvor en ny bankrådgiver og en afdelingschef deltog. Igen var det Amagerbankens aktier, der var på dagsordenen.»Nu kan kursen ikke falde mere,« sagde de ifølge Kim Madsen.I alt når han at tegne aktier for over 200.000 kroner. Alle sammen i Amagerbanken. Kim Madsen købte de sidste aktier for 38.054 kroner og 17 øre efter samtale med sin bankrådgiver mindre end 14 dage før krakket.»I min nye bank var bankrådgiveren chokeret over, at jeg havde investeret alle mine penge samme sted. De sagde, at hovedregel nummer et inden for aktiehandel er at sprede sine investeringer.« Kim Madsen føler i dag, at han blev et offer for en usund bankkultur og dårlige rådgivere, der kun havde et sigte: at sælge aktier.Eliten vinder altid- Var du ikke naiv? »Jeg synes ikke, det er fair at kalde os naive.Finansiel Stabilitet sagde, at vi kunne sikre bankens overlevelse, hvis vi samlede 750 millioner kroner i en aktieemission. Så samlede vi 900 millioner. Karsten Ree var med, og han er en dygtig forretningsmand, der aldrig ville lægge 200 millioner, hvis han ikke havde en form for forsikring fra Finansiel Stabilitets side om, at det ville kunne sikre bankens overlevelse i længere tid.« Ved Kastrup Bilsyn er Kim Lundberg Stegenborg Madsens bil snart nysynet og tilbage på vejene. Han glæder sig til, retssagen begynder.Men måske mere til, at den slutter.Han gider i hvert fald ikke bruge meget mere af sin tid på Amagerbanken.- Vinder I? »Jeg har ingen forventning om, at vi vinder sagen. Det er altid eliten, der vinder. Og så kan pøblen stå tilbage,« siger han.Tilbage i baglokalet i Tårnby Apotek siger Peer Nørkjær, at han ikke er en bitter mand.Han smiler, som han har gjort det meste af interviewet. For ham handler det ikke om bitterhed, det handler om at få placeret et ansvar.»Folk er sgu ligeglade med, om de får penge ud af det her søgsmål eller ej. De vil bare gerne have en konklusion. Før får vi ikke ro i sindet - og det er uanset, om vi vinder, som vi tror, eller vi skulle tabe. Det handler om at sætte et sidste punktum,« siger apotekeren.Retssagen mod Finansiel Stabilitet og Finanstilsynet begynder til foråret. Finansiel Stabilitet har i øvrigt anket frikendelsen af Amagerbankens tidligere bestyrelse.mathiasmencke@information.dk Selvfølgelig var der også spekulanter, men hovedsageligt var aktionærerne personer, der kærede sig om lokalmiljøet og som støttede den lokale grønthandler og bager og selvfølgelig også den lokale bank Niels Mengel Formand for Dansk Aktiionærforeening Jeg har ingen forventning om, at vi vinder sagen. Det er altid eliten, der vinder.Og så kan pøblen stå tilbage Kim Lundberg Stegenborg Madsen Selvstændig og en del af gruppesøgsmålet mod staten.Fakta: SERIE Ti år i finanskrisens skyggeDen 9. august 2007 er blevet kaldt startdatoen for den finanskrise, der udviklede sig til den alvorligste krise for verdensøkonomien i 80 år. Ti år efter krisens begyndelse er det officielle budskab, at det hele er overstået.I denne serie ser Information på, hvad der skete i 2007, hvem der havde ansvaret, hvad krisen har kostet, hvad der er lært eller ikke lært - og om det virkelig er sandt, at det går mod lyse tider for økonomien.
For amagerkanerne var deres bank lige så lokal som slagteren og bageren. Aktier var følelser og dåbsgaver til børnebørn. Da krakket kom, blev det derfor første gang i nyere tid, at almindelig småsparere mistede deres penge. I dag kæmper lokale fortsat for at placere det ansvar, de mener, aldrig er blevet placeret.
UDBUD Der er skrevet kontrakt med en leverandør på skimåtten til Amager Bakke.Der er tale om det italienske firma Neveplast, oplyser Patrik Gustavsson, der er projektansvarlig for det rekreative område, til Licitationen -Byggeriets Dagblad.Kontrakten blev underskrevet i mandags, fortæller han, uden at ville oplyse den konkrete værdi.Han henviser imidlertid til udbudsmaterialet, hvor det fremgår, at den anslåede værdi har været sat til otte mio. kroner.Her fremgår det desuden, at kontrakten omfatter såvel produktion, levering som deltagelse i udviklingen af en teknisk løsning på montering af skioverfladen i tæt samarbejde med Amager Ressource Center og efterfølgende overvågning af monteringen.Om interessen for det offentlige udbud, siger Patrik Gustavsson: - Det er et markant projekt, og vi har oplevet en rigtig god bevågenhed på det.Han oplyser desuden, at Neveplast skal levere skimåtten i oktober i år, og at der er tale om en måtte, der dækker omkring 9.500 kvm.Flere udbud ude og på vejSkimåtten er ikke det eneste udbud ude på det rekreative anlæg.Som Licitationen -Byggeriets Dagblad tidligere har beskrevet er en hovedentreprise ude på etableringen af selve tagparken.Hovedentreprisen her dækker etablering af grønt tag med tilhørende grønne områder, træer og buske samt stier og inventar foruden montering af skimåtten. Tagparken udgør cirka 15.000 kvm og skråner fra jordniveau op til cirka 80 meters højde.Dertil kommer et udbud på opførelsen af et skicenter med tilhørende publikumsfaciliteter, hvor besøgende til Amager Bakke blandt andet kan leje ski, købe udstyr samt skifte tøj.Der er også her tale om en hovedentreprise, og bygningen på cirka 600 kvm skal leveres nøglefærdigt og opføres i markniveau.Der er ikke angivet anslået værdi for etableringen af tagparken, mens opførelsen af skicenteret har en anslået værdi på syv mio. kroner.Der er fundet prækvalificerede i begge tilfælde, og vinderen af hvert udbud ventes fundet efter sommerferien.Hvem, der er prækvalificeret, ønskes ikke oplyst.Dertil kommer to kommende udbud på henholdsvis en klatrevæg og elevator, oplyser Patrik Gustavsson.Samlet tocifret millionbudgetIfølge Amager Ressource Centers hjemmeside er det rekreative områdes samlede økonomi på 82,4 mio. kroner.Finansieringen kommer fra donationer fra fire private fonde samt lån fra Amager Ressource Centers fem ejerkommuner.Det gælder Københavns Kommune, Frederiksberg Kommune, Hvidovre Kommune, Tårnby Kommune og Dragør Kommune.Lånene udgør 51 procent af finansieringen, fremgår det.De forskellige udbudProjektet om det rekreative anlæg på Amager Bakke er opdelt i følgende udbud: ? Levering af skimåtte (afgjort) ? Etablering af tagpark (afgøres efter sommerferien) ? Opførelsen af et skicenter (afgøres efter sommerferien) ? Klatrevæg (på vej) ? Elevator (på vej) .Bag om Amager BakkeAmager Bakke er Københavns nye affaldsbaserede energianlæg, der på toppen får et rekreativt anlæg. På tagfladen vil der blive etableret grønne områder, der kan bruges til ophold, spadsereture, løb og andre bjergaktiviteter, og derudover etableres der en skibakke. Langs dele af facaderne vil der desuden blive etableret klatrepassager.Kilde: Amager Ressource Centers hjemmeside.
Det bliver italienske Neveplast, der skal stå for skimåtteleveringen. To andre udbud på Amager Bakkes rekreative anlæg afventer fortsat afgørelse, og andre er på vej.
I Fremad Amagers fanbus mod Hobro er stemningen fra morgenstunden høj. Der drikkes øl, sodavand og Somersby-cider med rabarbersmag fra de medbragte rammer, højttalerne spiller, og fansene snakker ivrigt, når de ikke synger med på Fremad Amager-hymnen »Fremad er Gud«. Når håret bliver gråt i gråt Og vi er gået bankerot - igen Og igen Er det stadig her i Sundby, som vi skal Det er klasseunderholdning Øllet har en dejlig smag Vi elsker Fremad A! Formanden for fangruppen De Blå/ Hvide Engle, Brian Nielsen, synger lavmælt med, mens han enten ser formel 1-løb på sin mobiltelefon eller forsøger at uddele sponsorers merchandise til medpassagererne. Cideren ville være perfekt med et skud vodka, konstaterer han.På turen til Hobro er der rygepause omtrent mellem hvert tredje kvarter og en times kørsel, det er som et fast forventeligt ritual.Ligesom en anden tradition, udebanefarerne har fået opbygget.»Er Wayne med?« råbes det i bussen, når den kører videre fra et stop.For et par år siden faldt Wayne nemlig i søvn på et toilet på en rasteplads. Bussen glemte ham og kørte videre hjem. Da det blev opdaget, ringede de andre til ham for at fortælle, at han skulle blive, hvor han var. Wayne nægtede og begyndte at gå langs motorvejen, indtil han fik et lift. Derfor er det både en nødvendig sikring, men også et fælles grin, at der efter hvert stop skal råbes på Wayne.FællesskabetBussen er på vej mod Himmerland for at støtte Amagers bedste fodboldhold i forsøget på at tage den tredje sejr ud af tre mulige mod 1. divisions tophold Hobro. En klub, der har gennemgået netop det, som Fremad Amager helst vil undgå: en så stor og hurtig succes, at fællesskabet og klubbens værdier bliver efterladt i stumper.Fremad Amager har siden klubbens konkurs og tvangsnedrykning i 2009 sejret sig fra Københavnerserien til 1. divison. Klubben har flirtet med oprykningsstregen, der giver mulighed for at spille i landets bedste række, Superligaen. Den har tidligere slået Hobro af to omgange og har med Sundby Idrætspark og ligaens næsthøjeste tilskuertal i ryggen været tæt på at bringe sig i »akut oprykningsfare«, som en tilhænger udtrykker det. For Amager vil ikke rykke op.Klubbens stadion er blevet legemliggørelsen af sammenstødet mellem en mindre, lokalt forankret arbejderklub og toppen af branchens elitestandarder. Mellem semiprofessionelle forhold og professionelle krav. På holdets hjemmebane i Sundby Idrætspark lever Amager-klubbens hundredårige historie nemlig videre. Og det kan blive udfordret, hvis klubben rykker op.Det er en af de få fodboldarenaer, hvor der sælges guldøl. Grillpølserne er enorme, og efter hver Fremad Amager-scoring tordner Kim Larsens »Vi er dem de andre ikke må lege med« ud af højtalerne i Sundby. En sang, der indkapsler Fremad Amagers mentalitet, fortæller speakeren og dj'en.Tilhængerne elsker deres gamle idrætspark med kun en enkelt tribune og beskedne sikkerhedsforhold.Klubbens arbejderværdier som sammenhold og ' begge ben på jorden' spirer fra stadion, hvor afstanden mellem holdets stjerner og tilhængere er så kort, at tilskuerne fra sidelinjen kan klappe træneren på skulderen under en kamp. Men hvis ambitionerne vokser, spillerne overpræsterer, og klubben rykker op i Superligaen, kan det hele risikere at forsvinde.For nok har stadionnet sin charme, men parat til Superligaen er det ikke. Faciliteterne er knap godkendte til at leve i 1. division, da fodboldbanen ikke har spotlys installeret, hvilket klubben har fået en dispensation fra DBU til at undlade i deres første sæson i rækken.Og rykker de op i Superligaen, følger en lang række ekstra krav om f. eks. varme i banen og øgede sikkerhedsforhold.Alligevel er det ikke kun de praktiske omstændigheder, der får selv klubbens direktør, Flemming Rosenkrantz, til at sige, at han ikke ønsker, at klubben rykker op. For det er slet ikke det brand, de sælger, fortæller han.»Det er ultra simpelt. Vi er ikke klar til Superligaen.Og jeg og ejerkredsen har ingen interesse i, at Fremad Amager bliver et yoyohold, som den ene sæson blæser op, fordi vi har klaret det godt, og den anden sæson får så mange rockertæv i Superligaen, at vi ryger direkte ned igen.« Fanformanden Brian Nielsen håber, at holdet vinder deres kampe. Man spiller jo for sejr, som han siger. Men hvis det ender med, at Fremad Amager rykker op i Superligaen, vil det i værste fald betyde, at klubben må skifte det historiske stadion fra 1922 ud med et andet i København. F. eks. i Tingbjerg.»Vi fans kan også se problemet. Vi vil hellere spille 1. division i Sundby end Superliga et andet sted. Det vil jeg i hvert fald. Det er vores hjemmebane, så hvis der var tale om, at vi skulle til Tingbjerg eller Parken, så var det jo ikke Amager længere. Og vi er jo fra Amager, og her bliver vi også,« siger han.Den nye tilgangFodboldklubben blev stiftet i begyndelsen af det 20. århundrede af folk fra en arbejderbyggeforening på Amager ved navn ' Fremad', som ifølge klubbens arkiv henvendte sig til håndværkere og arbejdsfolk.Den arv er tilhængerne stolte af, men kort før finanskrisen ramte Danmark, blev den sat på prøve. Den tidligere FCK-topscorer og færing Todi Jónsson kom rullende ind på øen med en gruppe andre færinger og en pose penge for at opkøbe et økonomisk presset Fremad Amager.Der skulle bygges et nyt stadion, og flere klubhold på Amager blev samlet til et større, fælles FC Amager. Men de store drømme varede kun for et kort øjeblik, og pludselig var klubben gået konkurs og tvangsnedrykket til Københavnerserien.Da Fremad Amager få år senere havde kæmpet sig op i Danmarksserien, blev forretningsmanden Flemming Rosenkrantz' interesse vakt, og da klubben rykkede op i 2. division, slog han sammen med sin kompagnon Flemming Kjellerup til og købte 80 procent af klubbens aktier. Han er gået til klubben med forretning og vækst for øje, og med sig har han - mener han selv - en for dansk fodbold unik strategi.»Det er meget hjerternes fest, de her topbrands (storklubber, red.). Man er meget styret af følelser, og selv om man forsøger at være forretningsorienteret, så sker der tit det, som sport kan, at det rører folk utrolig meget emotionelt, og det påvirker deres beslutninger,« siger han om resten af fodboldbranchen.Den tankegang er langt fra hans ledelse af Fremad Amager. Fodboldklubben og hele universet omkring den er for ham et produkt, der skal kommercialiseres. Og produktet er autentisk lokalfodbold, som du ikke finder det i F. C. København eller Brøndby IF.»Fodbolddrift som en isoleret enhed er noget, man skal have respekt for. Du kan ikke leve af transfers og folk på stadion, det kan ikke lade sig gøre,« siger Flemming Rosenkrantz.Sportsbrands rummer meget andet end fodbold. Klubber skaber en platform for virksomheders reklamer i form af sponsorater, og i stadions loungeområder bliver sportsoplevelsen brugt som ramme for netværkspleje.Og netværkstanken er netop ejernes forretningsvision for klubben. Hvis det potentiale udnyttes optimalt, kan det være en god forretning, mener Flemming Rosenkrantz. Virksomhederne betaler nemlig for at være med i netværket. Det mindste sponsorat koster 18.000 kroner om året, de største sponsorater begynder på 250.000 kroner, og der er omkring 120 selskaber med i netværket.For Flemming Rosenkrantz handler det om at skabe et produkt, en fodboldklub, der har en anden identitet end de allerede etablerede.Han vil via kommercialisering og med klubbens historik in mente stable en klub på benene, hvis økonomi kan hvile i sig selv. Det ultimative mål er, at amagerkanerne i sidste ende kommer til at eje Fremad Amager via folkeaktier.Stemmen på stadionI bussen på vej mod Hobro er det Jan Kruse, der styrer musikken. Han har været i og omkring klubben hele sit liv, og når holdet ikke spiller på udebane, er det ham, der er stemmen på stadion. Han er nemlig efter eget udsagn den længst sidende stadionspeaker i Fremad Amager - en post, som han har passet med stolthed siden 2009.»Jeg er stolt af, at jeg arbejder for klubben og gør noget for dem. Det ved jeg, at alle, der arbejder på stadion, er. De har jo deres tilhørsforhold til Fremad på en eller anden måde, og de er alle stolte af, at de gør noget for klubben.Jeg synes, det er en vigtig opgave, jeg udfører for klubben også.« Han styrer ølsalget på bussen, og tilhængerne kommer da også til ham, hvis de er utilfredse med, at de unge fans larmer i bussen.Han har en Fremad Amager-træningstrøje på, og han sætter en ære i at bære klubbens værdier og kultur, som selv har rundet ham.»Jeg er vokset op i Urbanplanen (boligområde på Amager, red.) og er altid kommet i Sundby Idrætspark. Det var de gode, gamle 70' ere med Søren Lerby og de der drenge. Så jeg har altid haft en tilknytning til Sundby Idrætspark. Jeg gik i skole lige overfor, så vi rendte rundt og spillede fodbold der,« siger han.Den nådesløse, kommercielle tilgang til den traditionelt arbejderbaserede og amatørdrevne Amagerklub vakte også opsigt på Sundby Idrætsparks tribuner, da de nye ejere kom busende i 2013. Flere fans var i begyndelsen skeptiske.»Først gik det stærkt, fordi de havde en masse ideer, som de også gerne ville have på banen. Men efterhånden har man fundet ind i en måde at gøre tingene på, så man kan følges ad. At fansene også har forståelse for, at ledelsen gør det i et bestemt tempo, og at de har forståelse for, at vi er fra Amager, og at vi gerne vil have, at tingene er, som de plejer at være,« siger han.Den nye ledelse tog en ny forretningsmodel med sig, men det er nu ikke det, fansene tænker mest over. Det er i stedet de mere lavpraktiske forandringer, som de fra tribunen kan se, føle og smage på.»Det kan jo være nye tiltag på stadion, som at lave en flæskestegsburger, som man kalder for ' en sviner'. Man har lavet forskellige tiltag gennem tiden, og det har jo været sådan noget med ølpiger - piger, der serverer øl på tribunen i blå dragter. Klubben var nok mere parat til det, end fansene var, men fansene har vænnet sig til, at der sker nogle nye ting på stadion. Så man skal som fan også være omstillingsparat, ligesom man skal være ude i det virkelige liv,« siger Jan Kruse.»Tingene kan ikke bare være, som de var i 1910.«.Benneweis kan godt gå hjemGyllestanken hænger i luften, da Fremad Amagers fans i højt solskin træder ud af bussen i Himmerland. De 35 fans finder sig selv foran Hobros fodboldstadion, der ligger i kanten af et lille skovområde.»Det er, som når man vågner på lokummet på et bodega,« udbryder en fan om den uvante lugt.Amager er kommet på landet.»Altid på hjemmebane,« annoncerer et medbragt banner, mens trommen lyder, og støttesangene begynder. Under spillernes opvarmning klapper de ud til deres fans, og ligeså gør direktøren Flemming Rosenkrantz.»Tak, fordi I gør det!« siger han.Hobros fodboldhold har som Fremad Amager taget en eksplosiv tur op gennem divisionerne.Holdet fra Himmerland blev hele Fodbolddanmarks darling, da det tog fusen på Superligaen, besejrede FCK og Brøndby og overlevede den første sæson med overraskende godt spil og gode resultater. Det varede dog ikke ved, fansene oplevede, at klubbens ikoniske fællesskab smuldrede, og året efter stod det allerede klart halvvejs i sæsonen, at Hobros mange nederlag ville tvinge dem tilbage i den næstbedste række. Efter første sæsons succes skiftede træneren klub i et uskønt forløb, spillerprofilerne røg til udlandet, og de tilbageværende stod bombet tilbage til før begyndelsen af eventyret.Fremad Amager er som Hobro en mindre klub, og på trods af muligheden for at udfordre storklubber som F. C. København og Brøndby, øgede indtægter fra tv-rettigheder, sponsorater og besøgende fans, så ønsker Fremad Amager ikke at bevæge sig ud på samme usikre grund, som Hobro gjorde det.På Hobros stadion, DS Arena, kan man altid finde Allan Andersen. Han var sikkerhedschef for klubben i sommeren 2014, da den rykkede op i den bedste række for første gang nogensinde.I dag er han formand for fanklubben Hobro Ik Support, men han husker tydeligt, hvor hårdt og udfordrende det var at omstille klubben fra at kæmpe mod FC Vendsyssel til at huse 1.500 støjende Brøndby-fans. Og han kan sagtens forstå Fremad Amagers bekymringer.»Ud over at der skal adskillige millioner til en ombygning af Sundby Idrætspark, så skal der også geares op over alt. Superligaen er det største cirkus i Danmark, Benneweis kan godt gå hjem og vugge,« siger han.Allan Andersen kunne med sine medfans opleve, at de værdier, som var blevet tilskrevet en hovedrolle i Hobros succes, begyndte at smuldre.»Hvis vi skal tage fankasketten på, så oplevede vi da også, at den der den holistiske tankegang og ' ingen over klubben' så småt begyndte at smuldre,« siger han.For eksempel forlod kulttræneren Jonas Dahl klubben. Derudover skiftede flere af topspillerne til større klubber, og de blev erstattet af udenlandske spillere, som ikke var blevet opdraget med den nærhed, fælleskab og sammenhold, som definerede Hobros fodboldhold.»Og vi står så tilbage i kaos. Resultatmæssigt var vi banket ned. Så der oplevede vi jo bagsiden af medaljen. Vi har altid sagt ' i medgang og modgang', og der må man da sige, at der skulle da være modgang på den hårde måde.« Alligevel var det hele turen værd, mener Allan Andersen.»De to år i Superligaen vil jeg ikke bytte med noget, for ud over at Mariagerfjord Kommune har fået noget brand og reklame, som ikke kan betales for penge, har klubben også fået mange ting og lært mange ting. Vi er ikke her i dag, hvis ikke vi nåede Superligaen i sommeren ' 14. Så kunne vi lige så godt være en middelmådig 2. divisionsklub. Jo, for helvede det var det værd,« siger han.Hobro accepterede i vinteren 2016, at de var på nedrykningskurs og begyndte i stedet at planlægge langsigtet for at sikre sig det bedst mulige udgangspunkt, når de i år forsøger at kæmpe sig tilbage til Superligaen. Og det ser ud til at lykkes. Med 11 kampe tilbage tager Hobro ubestridt føringen i 1. division.Træneren afviser ikkeRøvsparks-legenden fra EM ' 92, John ' Faxe' Jensen, overraskede mange, da han blev træner i Fremad Amager, der dengang i 2014 spillede i 2. division.Faconen hos træneren, der har ført Herfølge til mesterskab, gentaget bedriften som assistenttræner for Brøndby og prøvet kræfter i Englands Premier League som assistenttræner i Blackburn Rovers, er gået rent ind hos fansene.Fremad Amager er klubben, hvor F. C. Midtjyllands spilleres omklædningsrum blev bestjålet under en pokalkamp på Sundby Idrætspark, men det er også klubben, hvor træneren tager en kold pilsner med fansene.Klubben og Sundby Idrætsparks gammeldags udtryk tiltalte ham, men rendyrket nostalgi var ikke den eneste faktor. Ejernes visioner var spændende, og selv om kurven med penge, som han fik at råde over, var mindre end så mange andre steder, så tændte det en lyst til udfordring i ham at forsøge at skabe mest muligt med færre midler.»Det afgør, hvor dygtig man er som træner,« siger han.»Men jeg synes egentlig, at da jeg gik ned af trapperne til Rottehullet, som vi jo kalder det dernede, at der var det ligesom at komme tilbage til det gamle. Og det synes jeg er fedt, og det er også sundt for spillerne,« siger han.Rottehullet er klubbens omklædningsrum, der ligger i kælderen under klubhuset og er som taget ud af 1980' ernes Brøndby, hvor ' Faxe' slog igennem som fodboldspiller.John ' Faxe' Jensen har lidt svært ved at tale om, at klubben ikke vil rykke op. Klubbens målsætning er at ende bedre end nummer 10 og dermed overleve deres første sæson i 1. division, og derfor er oprykningen egentlig slet ikke på tale.»Vores intentioner i forhold til projektet er, at vi lægger de rigtige sten - og ikke lægger én kæmpe kampesten. Det er der ingen tvivl om. Så er det klart, at vi sætter en målsætning.Vi er lige rykket op i 1. division, og hvordan det så kommer til at gå, må vi se,« siger han.Han vil dog ikke udelukke, at hvis holdet med tre-fire kampe tilbage stadig er med i opløbet om oprykning, så spiller de for at klare sig bedst muligt. Så er der bare lige problemet med, at DBU's regler ikke tillader et stadion som Sundby Idrætspark i Superligaen.»Hvis man kommer dertil, skal man tage den problemstilling op, og vi kan jo ikke gøre for, at der er nogle regler i DBU og Spillerforeningen, og hvis de fastholder de regler, så er der selvfølgelig et problem,« siger John Faxe Jensen.Red RhubarbPå trods af de mange øl, råb og trommeslag fra Fremad Amagers fans i Hobro bevæger kampen sig den forkerte vej. I anden halvleg falder Amagers drenge sammen, Hobro scorer fire gange, Amager scorer nul, og dermed er afklapsningen fuldendt. Det gør selvfølgelig busturen hjem en smule længere for de medrejste fans, men det er ikke noget, de tager for tungt. Tilbage i bussen knappes endnu en cider op.Men burde tilhængerne egentlig juble, for nederlaget minimerer jo chancerne for den frygtede oprykning? »Nej, det er ikke godt, at vi taber. Det er aldrig godt, vi taber, men det er sådan en af de kampe, som vi godt kan tillade os tabe. Det er topholdet, vi møder, og et af de bedste hold i divisionen,« siger fanformanden Brian Nielsen med en Somersby Red Rhubarb i hånden.- Men hvis I alligevel ikke vil rykke op, så  »Vi vil gerne rykke op!« - Nå, det vil I alligevel gerne? Brian Nielsen trækker på det.»Jaaa, altså  Vi skal bare vinde fodboldkampe, det er derfor, vi spiller. Gør det så, at vi rykker op, ja, så rykker vi op. Men... Der bliver lidt arbejde med.«.rasv@information.dk Det er ultra simpelt.Vi er ikke klar til Superligaen. Og jeg og ejerkredsen har ingen interesse i, at Fremad Amager bliver et yoyo-hold Flemming Rosenkrantz Direktør, Fremad Amager Jeg er stolt af, at jeg arbejder for klubben og gør noget for dem.Det ved jeg, at alle, der arbejder på stadion, er Jan Kruse Stadionspeaker, Fremad Amager.Fakta: »Jeg er født til at være Fremad Amager-fan«Jan Kruse Blå/ hvid engel, stadionspeaker, arrangør af udebaneture, gift med Gurli Kruse og papfar til Steen Sørensen »Det er rigtig rart at have sin familie her på stadion også. Jeg ser ikke så meget til dem, fordi vi laver hver vores ting, men det er jo også dét, vi har omkring det her. Vi har noget at snakke om, når vi kommer hjem søndag eftermiddag. Så sidder vi der og kan snakke om, ' hvor meget kaffe fik du lavet', og ' hvor mange mennesker fik du lukket ind'.Jeg kan godt lide, at jeg gør noget for klubben.Jeg er blevet ved med at komme, fordi jeg har kendt så mange mennesker herovre.Mange af dem, som kommer på Amager og er fra Amager, er folk jeg kender, så vi bliver ved med at komme.Jeg ser hellere, at vi konsoliderer os i 1.division, frem for at vi ligger i bunden af Superligaen.« Gurli Kruse Blå/ hvid engel, kaffebrygger på stadion.Laver mad på udebaneture. Gift med Jan Kruse. Mor til Steen Sørensen »Min mand har været her hele sit liv, og så også min søn, og efterhånden som tiden gik, syntes jeg, at det var lidt kedeligt at sidde derhjemme.I begyndelsen var det ikke så tit. For det var jo rart, når vejret var koldt, at der så var varm mad, når de kom hjem.Men med årene syntes jeg, at der skete ret mange hyggelige ting herovre. Blandt andet begyndte de at lave Engle-ekspressen, hvor vi kørte ud til udekampe. Og der var fest i bussen, og jeg lærte en masse søde mennesker at kende, og så blev jeg grebet af det. Det troede jeg ellers ikke, at jeg ville, men det blev jeg.Det er fint, at vi bare er i 1. division. Når man kommer op i Superligaen, så bliver der stillet andre krav. Både til publikum og måske til dem på stadion, hjælperne. Det er mere professionelt.Nu er det mere på hyggestadiet.« Steen Sørensen Blå/ hvid engel, søn af Gurli Kruse og papsøn til Jan Kruse. Sluser frivilligt tilskuerne ind på Sundby Idrætspark »Jeg blev fan, da min mor fik en kæreste, som har set fodbold her i Sundby Idrætspark, siden han var ganske lille. Så endte det med, at jeg kom herover en søndag, syntes det var lidt hyggeligt, kom igen næste søndag, og så blev det ved.Det er 27 år siden. Dengang spillede man klokken 10.30, og så var man jo tidligt hjemme, og der stod mor så klar med varm mad derhjemme. Så det var jo fantastisk. Mor har været med de seneste fem år.Jeg tænker ikke, hvad Fremad Amager kan gøre for mig. Jeg tænker, hvad kan jeg gøre for Fremad Amager.Det er helt klart bedst, hvis vi ligger og hygger os i 1. division. Jeg tænker ikke, at vi skal derop og slås med de store drenge lige nu.« Brian Nielsen Formand for fangruppen De Blå/ Hvide Engle.Arrangerer udebaneture og sluser tilskuere ind på Sundby Idrætspark »Jeg er født til at være Fremad Amager-fan.Min familie har altid været Fremad Amagerfans, og min storebror spillede på førsteholdet i Fremad Amager.Det første, jeg kan huske om Fremad Amager, er fra 1970, hvor jeg var tre-fire år gammel og var med ovre og se kampene. Jeg kan ikke huske så meget, men jeg kan huske stemningen og alle menneskerne.Jeg nyder, at jeg har været med til at opbygge et hold, fra da vi gik konkurs i 2009.Det har så også været en lang proces.Vi spiller for at vinde, og rykker vi op, ja, så rykker vi op. Vi går ikke ud og taber for ikke at rykke op.«.
En kommercialisering af den gamle, stolte arbejderklub Fremad Fremad har været så effektiv, at holdet har taget stormløb op gennem de danske fodbolddivisioner, budt sig til i 1. divisions topstrid og været få point fra ' akut oprykningsfare'. Men klubben vil ikke rykke op, for den er bange for, at sammenholdet og kulturen vil smuldre.
Inden november rinder ud, må amagerkanerne vænne sig til at skulle bevæge sig lidt længere, hvis de skal i en Nordea-filial.For fra 27. november har den svenske storbank ikke længere fem filialer placeret på Amager. Tre lukkes ned, og kunderådgiverne samles i de to tilbageværende på Amagerbrogade 26 og Amagerbrogade 245.Centraliseringen skyldes ifølge bank direktør Mads Skovlund, der har ansvar for Nordeas privatkunder i Danmark, en ændret adfærd hos bankens kunder. De sidste fem-syv år har man således set en kraftig tendens blandt bankens kunder til at bruge selvbetjening.»Vores kunder bruger banken anderledes, og det betyder, at der er brug for færre hænder.Jeg har lært, at jeg ikke skal spå om, hvor vi er på Amager om to år. Der er mange kunder, som ringer til vores callcenter, som bruger vores hæveautomater, og som bruger vores mobile løsninger. Det betyder, at vi langsomt bliver færre medarbejdere i banken, og den tendens vil fortsætte,« siger han.Her og nu medfører filiallukningerne ifølge bankdirektøren dog ikke afskedigelser - der vil være præcis det samme antal medarbejdere, som der har været før sammenlægningerne.»Dette drejer sig for os primært om at ramme den ændrede adfærd hos kunderne, hvor flere og flere bruger banken digitalt og uden for de gammeldags bankåbningstider,« siger han med henvisning til, at man samtidig med centraliseringen også udvider åbningstiderne, så man fremover kan gå i banken frem til kl.18 mod de traditionelle kl. 16.For tre uger siden meddelte Nordea i forbindelse med præsentationen af storbankens kvartalsregnskab, at man frem mod 2021 vil fyre mindst 4.000 af de nuværende knap 32.000 medarbejdere og sløjfe omkring 2.000 konsulenter. Mads Skovlund afviser, at trækket på Amager er det første i den omfattende spareplan.»Det er en proces, der har været planlagt længe. Københavnerne er generelt mere digitaliserede end resten af landet, og derfor rykker vi på Amager nu.« Er der planer om på sigt at reducere antallet af medarbejdere, når man har samlet det hele i to filialer i stedet for fem? »Jeg kigger hele tiden på, hvad mine kunder ønsker. Antallet af kunder og kundernes behov kombineret med kundernes træk på banken bestemmer, hvor mange ansatte vi skal være for at kunne betjene kunderne,« svarer Mads Skovlund.Man skal dog ifølge Sydbanks bankanalytiker Mikkel Emil Jensen forvente at se færre og færre fysiske bankfilialer i hele landet. Og ikke kun hos Nordea.»Det er generelt for de store banker, at man centraliserer og fjerner filialer, så man har færre og større enheder omkring storbyerne. Simpelthen fordi behovet for fysiske filialer forsvinder i takt med digitaliseringen af samfundet.Den yngre generation går yderst sjældent ned i filialen og vil hellere betjenes digitalt.Den ældre generation må vænne sig til at skulle køre lidt længere,« siger han.Generel adfærdsændringMads Skovlund er enig i, at kundernes ændrede adfærd ikke er et Amager-fænomen. Det er et nationalt fænomen.»Vi ser cirka den samme tendens, om det så er på Amager eller i Nordjylland. Vi ser en migration mod det digitale, og det ser vi over hele landet. Kommer der lommer i dele af landet, hvor den trend skulle stoppe eller accelerere, må vi forholde os til det.« Nordea kæmper i Danmark med omfattende udfordringer med kundetilfredsheden og et kundetab, der ifølge bankens danske chef, Frank Vang-Jensen, er fortsat ind i efteråret.Derfor kan det umiddelbart virke paradoksalt, at man vil lukke filialer.Det mener analytiker Mikkel Emil Jensen dog ikke: »Er kundetilfredshed lig med kundeøjenkontakt? Nej, ikke nødvendigvis. Digitaliseringen kan gøre det langt mere bekvemmeligt for kunderne, og det kan være med til at modvirke effekten af at have færre fysiske filialer.Desuden er der en stigende efterspørgsel efter digitale løsninger,« siger han.sska@berlingske.dk Fakta: FAKTA Længere til bankenNordeas kunder på Amager må fra den 27. november gå lidt længere til den nærmeste filial. Storbanken lukker tre ud af fem filialer på øen.Bliver: Amagerbrogade 245, 2300 København S.Bliver: Amagerbrogade 26, 2300 København S.Forsvinder: Njalsgade 72 B, 2300 København S. (rådgiverne rykker til Amagerbrogade 26).Forsvinder: Tårnby Torv 9, 2770 Kastrup (rådgiverne rykker til Amagerbrogade 245).Forsvinder: Amagerbrogade 92, 2300 København S. (rådgiverne rykker til Amagerbrogade 26).
Storbanken Nordea begynder nu at lukke filialer på Amager. Den tendens vil ifølge den danske privatkundedirektør fortsætte i resten af landet.
En ældre medborger på Amager har muligvis set den belgiske bus på Amager Fælledgelsk, vej, og det var muligvis i lørdags.Han havde netop hørt efterlysningen af en stjålet turistbus i radioen, da han ser ud af vinduet: »Jeg så bare en bus, men den er hvid, på udenlandske nummerplader og den har noget krimskrams på siderne. Det var nogle figurer, der var malet på siden. Jeg så den på Amager Fælledvej, muligvis var det lørdag. Eller i hvert fald den dag, den blev efterlyst i radioen«, siger han.Det sker netop, som politiet oplyser Bagsiden, at der ikke er noget nyt at bringe i sagen. Oplysningen er efter al sandsynlighed ikke nået frem til Københavns Politi, for manden opgav at indberette på 114.»Først skulle jeg trykke 1 for enså skulle jeg trykke postnummer ind - og der tænkte jeg, at det var noget pjat, for hvis jeg havde været på den anden side af Langebro, havde jeg ikke vidst, hvilket postnummer jeg var i - og så kom der en masse valg om fornyet pas og cykeltyveri. Det gider jeg ikke, det er næsten som at få migræne. Så jeg trykkede kun 2300, og så smækkede jeg på«, siger medborgeren.Hos Københavns Politi kan man ikke genkende, at folk ikke kommer igennem på 114: »Vi oplever generelt, at folk kommer igennem. Det er ikke en meget lang procedure på telefonen - man skal kun trykke to gange for at komme igennem. Hvis man er en ældre medborger, kan det selvfølgelig være et problem, men det er ikke vores generelle indtryk«, siger leder af Københavns Politis vagtcentral Peter Buhl.Han er meget interesseret i de nye oplysninger, som han tager alvorligt : »Vi er interesserede i alle oplysninger, og spørgsmålet er, om vi har registreret henvendelsen. Det vil jeg gerne tjekke op på og vende tilbage med. Ellers vil vi meget gerne tale med ham«, siger han.Den ældre medborger mente, at hans oplysning ikke var så interessant, når nu bussen var set i Kokkedal, men alle oplysninger er interessante, siger Peter Buhl.»Vi betegner det dog stadig som et tyveri eller brugstyveri. Det er et vigtigt udgangspunkt«.bagsiden@pol.dk 
BUS-SAGEN Netop som politiet kan meddele, at der intet nyt er i sagen om den stjålne belgiske turistbus, kan Bagsiden afsløre, at den muligvis er set på Amager.
Selv om der er år til, skibakken åbner, har Copenhill og Amager Ressource Center inviteret til åbent hus lørdag formiddag. På invitationen reklameres der med »Københavns bedste udsigt«, hvilket forekommer lettere usandsynligt, når man spankulerer ned ad Kraftværksvej på Refshaleøen og kun har udsigt til Benzinøen på den ene side og det enorme forbrændings anlæg på den anden side.Efter en kort elevatortur står det dog klart, at der er noget om snakken. Det er virkelig et spektakulært syn at se byen fra toppen af den omtrent 90 meter høje bygning, der huser Amager Ressource Center, og som fra sommeren 2018 skal danne ramme om hovedstadens store, nye rekreative område med helårs-skibakke, Nordeuropas højeste klatrevæg og parkanlæg.»Alle i København kan se bygningen, og de fleste har også hørt, at det har noget at gøre med ski. Nu er koncepterne fuldstændigt færdigudviklede, så derfor kan vi lige så godt kommunikere det ud til folk nu,« fortæller Christian Ingels, direktør for firmaet Copenhill, der står for driften af det rekreative område.En fænomenal udsigtDet er ikke kun skiløbere og klatreentusiaster, der i fremtiden kan få glæde af området. Planen er, at der skal anlægges en park foran anlægget, der skal bruges til udendørskoncerter og arrangementer hele året rundt. Der kommer til at være et afterski-sted i »autentisk østrigsk alpestil«, og på toppen bliver der installeret en skybar og udsigtsposter.»Som udgangspunkt bliver det gratis at være herude. Det, man skal betale for, er, hvis man vil stå på ski og bruge lifterne. Vi arbejder lige nu på nogle forskellige prismodeller, så vi er ikke helt klar til at gå ud med det præcise prisleje endnu,« siger Christian Ingels.Inde i det store forbrændingsanlæg er det tydeligt stolte medarbejdere fra Amager Ressource Center, der viser de første gæster iført gule veste og sikkerhedshjelme rundt i bygningen.På vej til toppen kan man se filtreringssystemet til det enorme forbrændingsanlæg, der sender en voldsom og karakteristisk røgsøjle ud af bygningens 130 meter høje skorsten.»Vi synes, at det er en flot bygning, og vi vil gerne være med til at åbne den så meget op, som vi kan tillade inden for rammerne af sikkerheden,« fortæller Morten Kramer Nielsen, kommunikationschef i Amager Ressource Center.D et er dog stadig de få forundt rent faktisk at komme op på toppen, da det stadig er en byggeplads. Derfor er det kun de første 250 gæster, der får lov til at komme ind og blive vist rundt i denne omgang.Resten kan betragte bygningen ude fra pladsen foran, hvor der afholdes en lille festival med boder, koncerter og foodtrucks. Der er dog ingen tvivl om, hvad den ægte attraktion ved stedet er: »Det, vi har glædet os mest til at vise frem, er udsigten fra toppen. Den er jo helt fænomenal.Og mens folk kan stå her og nyde udsigten, har vi jo stadig et anlæg kørende nedenunder, som producerer el og varme,« fortæller Morten Kramer Nielsen.Skibakken bliver grønChristian Ingels og resten af holdet bag Copenhill glæder sig til, at byggeriet bliver færdigt, så de kan flytte ind og begynde at tage imod gæster. Blandt andet er belægningen til skiløbet stadig ikke lagt på bakken. Det har nemlig været en længere proces at finde frem til det helt rette underlag: »Der har været testhold ude at prøve alle de forskellige underlag i lande som Kina, Italien og England, hvor man bruger den slags meget. Vi har valgt det, der mest minder om en hård og præpareret morgenpist, så man kan skære og stå ordentligt på det,« fortæller Christian Ingels.Underlaget er produceret af det italienske firma Neveplast og benyttes blandt andet på lignende skianlæg i USA. Da skibakken kommer til at være åben hele året, har man valgt at lave underlaget græsgrønt frem for at forsøge at efterligne ægte sne.»Det er klart det, der har fået bedst karakter, men vi prøver ikke at snyde nogen ved at sige, at det er bedre eller det samme som at stå på sne. Det er en substitut, og det må man leve med, når man nu ikke har bjerge,« siger Christian Ingels.sifh@berlingske.dk Det, vi har glædet os mest til at vise frem, er udsigten fra toppen.Morten Kramer Nielsen.Taget på Amager Ressource Center vil blive dækket af et 9.000 m2 stort alpinområde.Centeret -som åbner i 2018 -vil desuden huse crossfit-område, café, løbestier, omklædningsfaciliteter mm. Blå piste 55 meter for øvede skiløbere Grøn piste 150 meter for begyndere Der etableres et bjergagtigt landskab på 3.500 m2, hvor man kan løbe, vandre, træne, lege og nyde udsigten.
Lørdag formiddag fik de første nysgerrige københavnere lov til at nyde udsigten fra toppen af Amager Bakke, hvis tag skal huse et rekreativt område med skibakke og klatrevæg.
Rørdrum og rørhøg yngler flittigt ved Grønjordssøen. Du kan plukke havtorn, hyld og æbler.I det seneste halvandet år har dette hjørne af Amager Fælled været årsag til intens politisk kamp. Kampen har stået mellem Socialdemokratiet og blå blok på den ene side - og de resterende partier i Københavns Borgerrepræsentation på den anden.Grunden er en gammel naturgrund ved Sundby Metrostation, hvor By &amp; Havn planlægger den sidste etape af Ørestaden med et nyt og bæredygtigt kvarter, Ørestad Fælled Kvarter, til de mange nye københavnere.Bygge grunden skal senere sælges til en entreprenør, der vil bygge boliger på den.Amager Fælled er nok smuk og grøn, men har ikke som sådan stor naturværdi. Men med det lille frimærke langs Ørestad Boulevard er historien en anden, lyder det fra modstanderne af byggeriet. Frimærket har ikke været kultiveret, jorden har ikke været vendt af plov, som store dele af Danmark. Det er oprindelig strandeng, flere tusind år gammel jord, nul muld og gødning, men til gengæld hedelyng, sjælden Brændeskærm og sjældne typer af orkideer.Indtil videre har der ikke været vej frem for modstanderne. Et flertal bestående af Socialdemokratiet og de blå partier i borgerrepræsentationen fastholder, at grunden skal sælges.Men nu vejrer de andre partier morgenluft.Berlingske kunne i går fortælle, at der tegner sig et såkaldt grønt flertal på den anden side af et kommunalvalg. Og det grønne flertal bestående af de Radikale, Enhedslisten, Alternativet og SF melder nu klart ud: Hvis de står med et flertal af stemmerne efter kommunalvalget 22. november i år, vil de stemme nej til lokalplanen for området. En lokalplan, der netop først skal stemmes om på den anden side af valgaftenen. Dermed vil der ikke blive bygget mere på Amager Fælled.»Vi vil stemme det ned. Det er en helt almindelig lokalplan, som ikke er anderledes end alle andre lokalplaner,« siger Enhedslistens Teknik-og miljøborgmester, Morten Kabell.Medlem af teknik-og miljøudvalget for de Radikale Mette Annelie Rasmussen siger: »Vi har det grønne København i fokus, vi stemmer nej til lokalplanen.« Både SF og gårsdagens store vinder i Berlingskes kommunalvalgsmåling, Alternativet, vil også stoppe byggeri på grunden.»Vi vil bevare Amager Fælled, så vi vil ændre den lokalplan. Det kan københavnerne så have med i deres overvejelser 21. november, når de går til valg. Står det til os, kommer der ikke et byggeri på grunden. Naturen er for unik derude. Natur giver livskvalitet i byen. Hvis vi stille og roligt indtager de små rum med mursten, gavner det ikke nogen på langt sigt,« siger Nico Grünfelt, spidskandidat for Alternativet.En sag, der sætter sindene i kogPlanerne om at bygge på grunden har sat mange sind i kog i København. Sidste sommer deltog 2.000-3.000 københavnere i en folkering omkring fælleden, i sidste måned kunne man samle 6.000. Omkring 30.000 borgere har skrevet under på, at man ikke bør bygge på naturgrunden.Rune Lange, lokalformand i København for Danmarks Naturfredningsforening, er indædt modstander af byggeriet og har sammen med Facebook-gruppen Amager Fælleds Venner stået i spidsen for demonstrationerne. Han fortæller, hvorfor så mange kæmper imod.»Vi føler, det er salamimetoden: At man skærer Amager Fælled langsomt op. Fælleden er virkelig under pres. Vi synes, at den værdi, som naturen har på det areal, er højere end værdien af nye boliger,« siger Rune Lange.Men der er en udfordring for modstanderne.By &amp; Havn, der er ejet af Københavns Kommune og staten, ejer grundene i Ørestaden, og penge fra salg af grunde skal fylde et hul i kassen.Pengene er nemlig allerede brugt til at finansiere Københavns Metro. Dermed udestår en regning i omegnen af 1,5 milliarder kroner, hvis By &amp; Havn skal tage grunden af budgettet.Det anerkender de fire partier da også og byder også ind med, hvordan man ellers kan finde pengene.»Der er flere muligheder. By &amp; Havn kan finde pengene, staten, der er medejer, kan finde pengene, eller man kan fremrykke eller finde byggeretter andre steder, som By &amp; Havn kan benytte. Økonomiforvaltningen på Rådhuset har ikke været kreativ nok med at finde alternativer.Den fastholder, at eneste mulighed er Ørestad Fælled Kvarter. Et grønt flertal vil kunne pålægge økonomiforvaltningen at gå mere kreativt til værks,« siger Morten Kabell.Mette Annelie Rasmussen (R) peger også på, at en løsning kan være at finde en anden grund, eller at man ganske enkelt afskriver gælden i By &amp; Havn over længere tid. Alternativet nævner, at en mulighed er at finde pengene på kommunens budget over en årrække.Socialdemokraterne: Hvem skal betale?Hos Socialdemokratiet forstår man godt københavneres trang til grønne områder. Men man understreger også, at de penge, der skal komme ind på salget, er brugt.»Humlen i hele diskussionen om Amager Fælled er, at hvis der ikke skal bygges, skal vi finde pengene et andet sted. Og der er endnu ikke kommet et godt bud på, hvor det skal være.Som socialdemokrater vil vi ikke finde pengene på det kommunale budget, for det vil gå ud over kernevelfærd, daginstitutioner og skoler.Så problemet er der stadig: Hvor vil man finde de halvanden milliard kroner?,« siger Socialdemokratiets gruppeformand, Lars Weiss.Lars Weiss understreger, at kommunen ikke har tomme grunde, de kan smide ind i regne stykket, da stort set alle ledige grunde overgik til By &amp; Havn, da man oprettede udviklingsselskabet.Og det er ikke en mulighed at betale gæld af langsommere.»By &amp; Havn har ikke driftsindtægter. Det er en købmandsbutik. Hvis du piller varerne af hylden, har de ikke noget, de kan sælge, så de kan afdrage på deres gæld. De kan heller ikke betale gælden af over en længere periode, hvis de ikke har noget at sælge.« Kunne I ikke være mere kreative med at finde en anden grund? »Så havde vi jo sagt det. Vi ligger ikke inde med andre grunde, vi kan spille ind med. Vi har undersøgt det. 90 procent af grundene i København er fredede, og resten skal der bygges daginstitutioner og skoler på. I sin tid smed vi resten af grundene ind i By &amp; Havn, så de kunne sælges og finansiere metroen.Det er der, grundene ligger,« siger Lars Weiss.Grønt flertal får konsekvenserAmager Fælled står altså til at blive det første offer for en eventuel grøn Alliance. Et grønt flertal vil faktisk forandre byen markant, mener både Enhedslisten og Alternativet.»Havde der været et grønt flertal på rådhuset, som ville bruge det, havde parkeringsaftalerne i København set anderledes ud, og man havde haft bedre cykelinfrastruktur og flere træer. Der er mange eksempler på, hvor de borgerlige og Socialdemokratiet har stemt en mere lempelig parkeringsnorm igennem, altså med flere parkeringspladser, end vi andre havde gjort. Et grønt flertal får konsekvenser for, hvordan byen ser ud i fremtiden. Det giver sig selv,« siger Morten Kabell.pbu@berlingske.dk Fakta: AMAGER FÆLLED OG ØRESTAD FÆLLED KVARTER3.180.000 m2Fælleden var tidligere et typisk amagersk græsningsareal ud til kysterne.Dens lave beliggenhed gjorde, at oversvømmelser af området forekom. Digevej lidt øst for Amager Fælled er et tegn på, at diger var nødvendige i dette område. Området blev også anvendt som henrettelsesplads, og udtrykket »Amager, halshug« bør tilskrives dette faktum.Den sidste henrettelse på Amager Fælled fandt sted 22. april 1845. Det samlede areal på Amager Fælled er ca. 318 ha - svarende til 3.180.000 m2. Det samlede areal på Kalvebod Fælled er ca. 2.000 ha - svarende til 20.000.000 m2. Projektområdet til Ørestad Fælled Kvarter, der er afgrænset i Lov om Ørestadsloven af 1992, består af ca. 19 ha, svarende til 187.000 m2. Det udgør dermed cirka seks procent af Amager Fælled.Ørestadsarealet som fastlagt i »Lov om Ørestaden m. v.«, 1992, er på 310 ha - svarende til 3.100.000 m2. Kilde: Wikipedia og By &amp; Havns notat om Ørestad Fælled Kvarter.
Får de fire partier i rød blok magt, som de har agt, til at stoppe et stort byggeri på Amager Fælled, vil det efterlade et hul på 1,5 milliarder kroner, siger Socialdemokratiet.
Det omstridte byggeri af 2.500 boliger på Amager Fælled, der blev vedtaget i 1992 som led i finansieringen af metroen, skal flyttes. Sådan lyder den seneste melding fra København Kommunes overborgmester Frank Jensen (S), der vil have undersøgt, om byggeriet kan flyttes fra strandengen, som er det mest artsrige hjørne af Fælleden, og nogle få hundrede meter vestover til det fredede område, hvor der ellers skal etableres en campingplads.Frank Jensen forventer, at resultatet af undersøgelsen vil ligge klar i begyndelsen af det nye år. Information har en spurgt en række centrale aktører i sagen, hvad deres holdning er til Frank Jensens politiske kovending og den mulige flytning af byggeriet på Amager Fælled:.Kisteglad på naturens og københavnernes vegneJakob Næsager, gruppeformand hos De Konservative i Københavns Borgerrepræsentation »Jeg foreslog til et borgerrepræsentationsmøde tilbage i maj, at man måske kunne flytte byggefeltet fra den 5.000 år gamle strandeng og over til campingpladsområdet, der er opfyldt losseplads. Det ville være rimeligt omkostningsneutralt.Men dengang stod De Konservative alene med synspunktet.Så det er en ekstrem paradoksal situation, at det er den løsning, som er i spil nu. Men jeg er da kisteglad på naturens, økonomiens og københavnernes vegne, hvis flytningen af byggegrunden bliver til noget. Det er den rigtige vej at gå. Men det er vigtigt, at man ikke bare ophæver fredningen på campingpladsområdet, men flytter den til strandengen. 94 procent af Fælleden skal fortsat forblive fredet.«.Kræver klarhed inden kommunalvalgetTommy Petersen, gruppeformand hos De Radikale i Københavns Borgerrepræsentation »Det er enormt positivt, at Frank Jensen vil indgå i dialog. Men undersøgelsen af campingområdet skal lægge klar inden kommunalvalget, så borgerne kan få klarhed om, hvorvidt de forskellige partier vil gå tilbage til at bygge på strandengen, hvis campingpladsen ikke er en mulig byggegrund. Jeg så hellere, at undersøgelsen blev bredere, så grundlaget for en ny løsning blev større. Byggeriet ved campingpladsen er bedre end på strandengen, men bestemt ikke det bedste alternativ. Derfor ønsker jeg en bydækkende undersøgelse af muligheden for at bygge højere og tættere ved Nordhavn. Hvis det ikke indbringer nok til at dække By og Havns underskud, er vi villige til at finde resten i de kommunale budgetter.«.Grundig og bred undersøgelse af alternativerKlaus Mygind, medlem af SF i Københavns Borgerrepræsentation »Det er positivt, at der nu er flertal for, at der ikke skal bygges på strandengen.Men jeg så helst, at byggeriet flyttes helt ud af Fælleden. Også hvis det indebærer, at der skal findes penge i de kommunale budgetter. Derfor er det for SF helt afgørende, at vi får en grundig, bredere undersøgelse af alternativer til det planlagte byggeri. Det forslag fremsatte vi allerede i november sidste år, hvor det blev nedstemt af Socialdemokratiet, Venstre, De Konservative, Liberal Alliance og DF. Men nu er vi inde i en fornuftig demokratisk proces, hvor den endelige beslutning om byggeriet kan blive taget af den borgerrepræsentation, der sammensættes efter kommunalvalget.«.Nyt byggeri skal ligge tæt på metroNinna Hedeager Olsen, medlem af Enhedslisten i Københavns Borgerrepræsentation »Vi er selvfølgelig positive over for, at Frank Jensen åbner op for alternative byggeplaceringer. Det er godt at se, at borgernes modstand har påvirket ham.Hvis vi kan redde urnaturen ved strandengen, er vi villige til at kigge på alle muligheder, men vi ønsker en undersøgelse, der undersøger flere muligheder end blot Fælleden. Og så er det vigtigt for os, at det nye byggeri bliver stationsnært.Måske det er muligt at bygge mere end planlagt i Nordhavn, hvor der også kommer metro. Vi er jo ikke med i forligskredsen, som i sin tid besluttede, at boligerne på Amager Fælled skulle bygges, men vi kæmper selvfølgelig for at redde urnaturen på Amager Fælled.«.Stort pres på grønne åndehuller i KøbenhavnElla Maria Bisschop-Larsen, præsident i Danmarks Naturfredningsforening »Vi er meget taknemmelige for, at byggeriet på strandengen er afblæst. Det er positivt, at Frank Jensen lytter til de mange protester og er med til at værne om naturen. Men der må være andre muligheder i København end at flytte det til området ved campingpladsen. Så vi håber på en bred analyse af mulige alternative placeringer. Vi er principielt imod byggeri på Amager Fælled, fordi det er fredet. Der er meget stort pres på de grønne åndehuller i København, som det er så vigtigt at friholde. I løbet af de sidste 25 år har Danmark mistet biologisk mangfoldighed i langt større omfang, end man forestillede sig, således at vi i dag har noget af den mindste og ringeste natur i Europa. Derfor tæller naturværdierne, eksempelvis på Amager, meget positivt.«.Byggeriet skal helst helt væk fra Amager FælledSteffen Rasmussen, talsmand for Amager Fælleds Venner »Det er helt fantastisk, at Frank Jensen nu vil revurdere byggeprojektet og undersøge alternativer til strandengen.Det er en sejr for naturen og viser, at vores protester har båret frugt. Men arbejdet er ikke færdigt. Vi så helst, at byggeriet ikke bare flyttes til den planlagte campingplads, men helt væk fra Amager Fælled. Men nu hvor man ' ryster posen', er det et godt oplæg til at arbejde videre med at finde alternative placeringer. Det er vigtigt, at alle muligheder bliver belyst.«.
Frank Jensens beslutning om at flytte det udskældte byggeri på Amager Fælled modtages positivt i Københavns Borgerrepræsentation. Men flere partier ønsker en bredere undersøgelse af mulige placeringer, end overborgmesteren lægger op til. Danmarks Naturfredningsforening og Amager Fælleds Venner ønsker byggeriet flyttet helt væk fra fælleden.
Den spidssnudede frø og Jensens vokshat får lov at leve i fred på Amager Fælleds strandeng, men om en anden del af fælleden skal huse 2.500 nye adresser, finder vi først ud af til næste år.Borgerrepræsentationen i København har besluttet at undersøge, om byggeriet Ørestad Fælled Kvarter kan ligge på den del af Amager Fælled, kommunen indtil videre har afsat til en campingplads. Eller om det skal have hjemme et helt andet sted i byen.Undersøgelsen forventes færdig i begyndelsen af det nye år, og det kan betyde, at Amager Fælled bliver slået til hjørne som et af de største emner for efterårets kommunalvalg.En stor gruppe københavnere har ellers med demonstrationer og debatindlæg vist deres tydelige interesse for at debattere, hvilken fremtid kommunen skal stille i sigte for det store grønne areal.Kritik fra de konservativeSocialdemokratiet har stillet forslaget om at undersøge, hvilke muligheder der er for at rykke byggeriet på Amager Fælled.Af forslaget fremgår det, at kommunens økonomiforvaltning i samarbejde med teknik-og miljøforvaltningen først og fremmest skal undersøge, om man kan rykke byggeriet til campingpladsen.Det kunne man ifølge Jakob Næsager, der sidder i Borgerrepræsentationen for Det Konservative Folkeparti, have gjort langt hurtigere, end der lægges op til med aftalen.»Man har tidligere lavet lignende undersøgelser på kortere tid, for eksempel ved Bella Sky«, siger han.Hans parti blev i dag nedstemt, da de foreslog at ændre beslutningen, så kommunen først undersøger mulighederne for at bygge på den fremtidige campingplads - en undersøgelse, han mener, kunne være færdig allerede inden kommunalvalget i november.»For alle dem, der synes, at det er afgørende, hvad der sker med Amager Fælled, er det relevant at vide, hvilken løsning de forskellige partier støtter. Jeg synes, at det er lurepasseri fra de røde partier, at man ikke vil have resultatet offentliggjort før næste valg. Det er at holde vælgerne for Næsager.Lars Weiss, gruppeformand for Socialdemokratiet i Københavns Borgerrepræsentation, ser ingen grund til at begræde beslutningen om at undersøge alternativer til byggeriet på Amager Fælleds strandeng.Politikerne må kende de relevante forhold, før de tager en så stor beslutning, og der kommer ikke noget godt ud af at tvinge den slags beslutninger igennem med kun halvdelen af oplysningerne gravet fem, mener han.Kommunen har allerede overblik over de områder, der alternativt kan bygges på, så det er undersøgelsen af jordforholdene på campingpladsen, der trækker ud.»Det tager tid at undersøge, om det overhovedet giver mening at bygge på campingpladsen. På gamle lossepladser kan der ligge rigtig ubehagelige overraskelser miljømæssigt, som skal håndteres, og det kræver boringer efter jordprøver flere forskellige steder at kortlægge det«, siger Lars Weiss.Radikale har skiftet holdningDe radikale har tidligere udtrykt ønske om, at undersøgelsen bliver færdiggjort inden kommunalvalget, men partiet har nu alligevel stemt for beslutningen om at foretage en undersøgelse, der ligger færdig efter nytår.Ørestad Fælled Kvarter skulle efter planen huse 2.500 boliger med tilhørende skoler og daginstitutioner, og med en udpræget mangel på boliger i København er der bred opbakning til at finde plads til de mange nye adresser under alle omstændigheder.Projektet er 1,8 milliarder kroner værd for By og Havn, der er et kommunalt og statsligt ejet selskab med formålet at udvikle København.emilie.mork@pol.dk Det er lurepasseri fra de røde partier, at man ikke vil have resultatet offentliggjort før næste valg Jakob Næsager (K), medlem af Borgerrepræsentationen.
Amager Fælled Københavns politikere vil undersøge mulighederne for at flytte byggeplanerne på Amager Fælled. Konklusionerne er først klar i 2018.
Find Haugsted tog som regel ordet ved julefrokosten på ' Gården', som de ansatte kalder hovedkvarteret den dag i dag. Det gjorde den mangeårige leder af aflytningstjenesten også, da studenteroprøret i 1969 bragede løs uden for det hermetisk lukkede militærområde på Amager.Efter princippet om need to know anede flertallet ved Forsvarets Central Radio (FCR) intet om de lyssky aktiviteter i kælderen under Københavns Universitet.Men takket være en ' indiskretion' var hemmeligheden om lyttecentralen midt i byen nu eftertrykkeligt røbet. Eller som Find Haugsted sagde til sine feststemte medarbejdere: »Fanden er løs i Kejsergade. Det er første gang, FCR har været rigtigt i avisen, men så har vi også haft mere publicity end prinsesse Margrethe ved sit bryllup... Det tyder på, at vores diskretion har været god, og efter denne omgang håber jeg, der vil gå mindst 21 år, før vi kommer i avisen igen«. Han blev klogere.Siden Anden Verdenskrig havde Find Haugsted i tæt samarbejde med navnkundige modstandsmænd som Einar Nordentoft og P. A. Mørch opbygget en kolossal aflytningstjeneste med egen bustransport, bankfilial og logo.Til afdelingscheferne i det statslige venne-og familieforetagende hørte hans sprogkyndige hustru Else, der i mange år var leder af forceringen - afdelingen for kodebrydning, hvor stabile kvinder med evner for at løse kryds og tværs udgjorde rygraden.Under den kolde krig var FCR længe storebror i den virksomhed, der tilsammen udgjorde det militære danske spionvæsen, og hvis øvrige sektioner havde og fortsat har hjemsted på det gamle fæstningsværk Kastellet.Ligesom samarbejdspartneren National Security Agency (NSA) i USA var FCR i årtier en selvstændig myndighed inden for elektronisk indhentning, der levede af at aflytte og afkode Warszawapagtens radio-og telekommunikation.På grund af sin beliggenhed havde Danmark med lyttestationer i alle hjørner af kongeriget særlige muligheder for at varsle regeringen og Nato, når internationale kriser udspillede sig.Geografisk lå Bornholm bag jerntæppet, hvilket gjorde det muligt at pejle og lytte dybt ind i Østeuropa. Det gjaldt om at kende ' normalbilledet' og opdage tegn på forandringer i fjendeland. Lidt ligesom når kroppen udsender et signal om, at noget er galt.Ifølge Find Haugsted illustrerede Cuba-krisen i 1962 og den sovjetiske invasion i 1968 i Tjekkoslovakiet, hvordan Centralradioen kunne levere en »hurtig og præcis indhentning af informationer« om Warszawapagtens bevægelser: »For en rimelig udgift vil et lille land som Danmark kunne følge godt med i, hvad der foregår omkring det, men selvfølgelig viser det ikke, hvorledes en til enhver tid siddende regering vil reagere«. Mens 1968 var »et fremgangsrigt og godt« år, blev 1969 et »dårligt år«. Det skyldtes ikke mindst Kejsergadesagen, der blev begyndelsen til enden på tjenestens status som en selvstændig og usynlig del af spionvæsenet.Find Haugsted, der før havde været en mand uden ansigt, måtte se sit ungdomsbillede optrykt i Ekstra Bladet.' Fætter Mumle', som kolleger kaldte ham på grund af hans sjældne evner for at tale sort, kunne nikke genkendende til Kennedys ord om de faktiske forhold i verdens næstældste erhverv: »Jeres triumfer forbliver ufortalte, mens jeres fejltagelser basuneres mod himlen«.For enden af AmagerI dag er Find og Else Haugsted for længst døde og deres livsværk Forsvarets Centralradio en integreret del af spionvæsenet Forsvarets Efterretningstjeneste (FE), der i den kommende uge markerer sit 50-års jubilæum.Politiken har i den anledning besøgt aflytningsstationen ved Aflandshage for enden af Amager, hvor offentligheden aldrig før har haft adgang, og hvor man som det første skal aflevere sin mobiltelefon ved en militær kontrolpost lige inden for hegnet.Stationen bruges fortsat til teknisk ' indhentning' af oplysninger af betydning for Danmarks sikkerhed. Spionage i udlandet med andre ord, og Rusland er nu igen et af hovedmålene.I udkanten af den vindblæste Station Amager står en stor golfbold - en såkaldt radome, som man kalder den engelske sammenfletning af ordene radar og dome - der beskytter en kæmpe parabolantenne.Gennem et trykkammer kan man komme ind i radomen med 20 meter til loftet. Forfra kunne parabolen ligne en laserkanon fra en Star Wars-film, men den bliver brugt til at hive satellitkommunikation ned fra himmelrummet.Siden havner informationerne hos et ukendt antal anonyme teknikere, kodebrydere og sprogfolk, der arbejder på Stations Amagers uendeligt lange gang og i de spredte bygninger med søndagsåbent og en hemmeligstemplet elregning.Men den er stor.Nye medarbejdere får en rundvisning på et lille museum, der holder til i en grøn barak. Udstillingen rummer gammelt aflytningsudstyr og tekniske apparater med knapper og drejeskiver, der for en dels vedkommende blev efterladt i 1945 af den tyske besættelsesmagt.På væggen hænger et maleri af Find Haugsted, der formentlig er den vigtigste person i dansk efterretningshistorie: »Han var en helt afgørende person i opbygningen af Forsvarets Centralradio og dansk Siginttjeneste (indhentning af signaler, red.). Det samme gjaldt hans kone, der var en kvik dame og arbejdede som kodebryderchef«, siger chefen for Forsvarets Efterretningstjeneste, Lars Findsen, der viser rundt på Station Amager.Året før sin død i 1988 nedfældede Find Haugsted et fortroligt testamente med den kedelige titel ' Om den administrative indpasning af moderne elektronik i det danske Forsvar'. Indtil nu har det ligget i efterretningstjenestens arkiv.Bogen er skildringen af, hvordan Find Haugsted byggede sit aflytningsimperium op fra grunden, og er vel at mærke hans version af sandheden om centralradioens historie - fortalt i tredje person ental.Allerede før Anden Verdenskrig gik han sammen med sin overordnede i marinen, P. A. Mørch, i gang med at opbygge en elektronisk indhentning, da Danmark befandt sig »på den usikre neutralitets overdrev«, som Find Haugsted skrev i sit testamente. Evnen til at forcere eller knække fremmede magters koder hørte også til disciplinerne: »Det varede ikke længe, før fru Haugsted, der havde studeret sprog (fransk og latin) ved Universitetet, blev impliceret.Arbejdet foregik, når børnene var lagt i seng, og der var blevet mørklagt.Hvis der var noget i forceringen, der ikke ville makke ret, kunne klokken godt blive halv seks om morgenen, før det lille forceringskontor lukkede«. Da Danmarks samarbejdspolitik med Hitlertyskland i 1943 brød sammen, lykkedes det Find Haugsted at flygte til Sverige i kajak. Siden meldte han sig frivilligt til britisk tjeneste og tilbragte resten af krigen i den allieredes flåde.Imens passede Else Haugsted børnene i Olfert Fischersgade 19 i Nyboder, indtil krigen sluttede, og hendes mand vendte hjem for straks at genoptage arbejdet.»Javel«, svarede Find Haugsted efter eget udsagn, da de to ledere af efterretningsvæsenet, P. A. Mørch og Einar Nordentoft, bad ham bruge sine britiske erfaringer til at opbygge en ' radioopklaringstjeneste'.VillaenTil formålet benyttede tjenesten sig i vid udstrækning af tyskernes efterladte isenkram, og hovedkvarteret kom i første omgang til at ligge på Strandvejen i villaen Vennerslund, der tilhørte A. P.Møller.Det stod fra begyndelsen klart, at danske såvel som internationale kommunister var den nye hovedfjende, og at »tavshed omkring arbejdet og dets resultater måtte iagttages i så høj grad som muligt« : »Hvis resultaterne sivede ud, kunne ' den anden side' relativt nemt ændre sine systemer og gøre arbejdet mere besværligt, ja, måske umuliggøre visse dele af det«. Derfor håndplukkede Find Haugsted medarbejderne og bad dem bringe venner i forslag. Der var to hovedkrav til ansatte: »At den pågældende havde en loyal og positiv holdning til Forsvaret, og at vedkommende kunne være diskret over for udenforstående med alt, hvad der vedrørte denne specielle tjeneste«. Aspiranter kom til samtale hjemme hos chefen i Nyboder, hvis de var ustraffede og klarede sikkerhedstjekket, og først herefter fik de lov til at dukke op i aflytningscentralens hellige haller på Strandvejen.»Man er altid velkommen, hvis man bliver inviteret«, lød Find Haugsteds motto livet igennem.I begyndelsen i 1948 var der under ti søofficerer, matematikere, sprogfolk og kontorassistenter ansat i villaen, og inden Else Haugsted kunne begynde i jobbet, var der »nogle formaliteter, der skulle klares først angående nepotisme...«. Nogle hævdede, at hun forstod 22 sprog, men russisk og arabisk lærte hun i hvert fald at kende. Som type var hun mere indadvendt og intellektuel end sin praktisk anlagte mand, som hun blev borgerligt viet med i 1936.' Kommandørinden' ville Else Haugsted under ingen omstændigheder tituleres, selv om hendes mand ubetinget var chef for det hele og for en broget kreds af medarbejdere: »Man kan vel sige, at både aldersmæssigt og uddannelsesmæssigt var det en usædvanlig sammensætning, men fælles for alle var en indstilling, man kan udtrykke ved »klar til hvorsomhelst nårsomhelst«, og »det, andre kan finde ud af, kan vi vel også klare«, forklarede han i testamentet.Find Haugsted lod regeringen forstå, at »man ikke skulle vente alt for store resultater de første fem år. Det var jo fredstid, og penge til Forsvaret sad ikke alt for løst«. Samtidig var Danmark ikke »overbefolket med personer, der kan forstå russisk som deres modersmål, men der blev ufortrødent taget fat på at prøve at lære nogle op« : »Heldigvis er det militære sprog ikke i noget land nær så varieret som omgangs-eller romansprog...«.GårdenUdbygningen af aflytningstjenesten, der i 1951 fik navnet Forsvarets Centralradio, gik hurtigere end forventet, for P. A.Mørch havde gode politiske kontakter og udfoldede en »voldsom propagandavirksomhed for at få oplyst generaler, admiraler og højere tjenestemænd« : »Han var på færde tidlig og silde og fik vævet et helt net af forbindelser til alle dem, der kunne tænkes at blive støtter for Radiotjenesten«, bemærkede Find Haugsted om sin sære ven og nære samarbejdspartner.Efter Danmarks indtræden i den vestlige forsvarsalliance, Nato, skød der lyttestationer op i Gedser, Hjørring, Løgumkloster og på Bornholm, hvor særligt uddannede telegrafister dannede sig et ' radiobillede', når fjendens styrker flyttede sig og kommunikerede.Med tiden lærte Centralradioen Warszawapagtens bevægelsesmønstre at kende ned til mindste detalje gennem aflytning af den elektromagnetiske udstråling fra skibe, hærstyrker og fly: »Ved at overvåge det dagligt og foretage sammenligning mellem det sidst modtagne og det gamle, blev, hvis situationen var uændret, en ' sidst hørt'-tidsangivelse føjet på normalen, men hvis der var ændringer, skulle disse nærmere undersøges for at finde ud af, om der var basis for varsling«. Villaen på Strandvejen viste sig hurtigt ikke at være særlig velegnet til aflytningsvirksomhed, fordi »det elektriske støjniveau var for højt i området omkring Charlottenlund, hvor mere velhavende beboere syntes at have anskaffet en mængde elektrisk udstyr som køleskabe, støvsugere, håndværktøj...«. Find Haugsted havde derfor kastet sin kærlighed på en øde lokalitet på det sydlige Amager, hvor et nyt hovedkvarter kunne ligge uforstyrret ved Sandagergård.Byggeriet var gigantisk projekt og gik i gang midt i 1950' erne, mens vagter patruljerede og en bil fra den russiske ambassade kom forbi for »at tage herlighederne i øjesyn« -»de lignede på det tidspunkt nærmest en nedbrændt herregård«, skrev han i sit testamente.Hulkort og computereIndvielsen af hovedkvarteret på Sandagergård fandt sted 1. maj 1957, men hurtigt løb den voldsomt ekspanderende og døgnbemandede organisation ind i pladsproblemer. Der skulle være rum til undervisning af de ansatte i forcering, russisk, polsk, matematik, sandsynlighedsregning og statistik.»Principielt foregik arbejdet hele døgnet igennem på alle årets dage, og det skulle foregå ved institutionen, fordi hemmeligholdelsesreglerne indeholdt forbud mod at tage arbejdspapirer med hjem«. Selv om centralradioen var en statslig virksomhed, udbetalte Finn Haugsted selv løn til de ansatte, der stillede sig i kø foran hans kontor. Et par gange om måneden kørte han og en kollega bevæbnet hen til Sundby-afdelingen af Kjøbenhavns Handelsbank og hentede et meget stort beløb i kontanter.Centralradioen beskæftigede nu flere hundrede medarbejdere på de forskellige stationer i landet, og til sidst måtte der opstilles midlertidige barakker, så det ellers strømlinede anlæg på Amager i perioder fik karakter af en »afrikansk negerlandsby«. Find Haugsted inddelte centralradioen i otte afdelinger. ' O' stod for officererne, der havde den løbende kontakten med Forsvarets Efterretningstjeneste på Kastellet, hvorfra Danmarks øvrige spionage mod udlandet udgik.' H' stod for hulkort, der havde ansvaret for den maskinelle bearbejdning af oplysninger fra de andre afdelinger.Find Haugsted var voldsomt optaget af de muligheder, der lå i ' datamaskinen', som med tiden kunne komme til at erstatte hulkortene.I en villa i Valby stod en såkaldt Dask - »et stort og mærkeligt monstrum« - som han kaldte datidens svar på computeren med 4.000 radiorør og et ventilationsanlæg så enormt, at al samtale i maskinrummet var umulig.Så var der mere fremtid i de amerikanske ' IBM-datamaskiner', som Centralradioen hen ad vejen fik installeret på Sandagergård, fordi kravene til hurtig transmission, analyse og rapportering voksede »langt ud over, hvad man kunne udføre med papir og blyant«. En vigtig del af Find Haugsteds job bestod i at rejse ud i verden til samarbejdspartnerne, hvoraf de amerikanske, britiske, vesttyske og svenske aflytningstjenester var de vigtigste. Imens gik forholdet mellem stormagterne og den kolde krigs termometer op og ned.KejsergadeSiden grundlæggelsen havde Forsvarets Centralradio været vant til at leve skjult og godt og bygge ud og bygge ud uden nævneværdig kontrol eller indblanding fra regeringen.Men til sidst mødte Find Haugsted sit Waterloo under indflydelse af studenteroprør, Vietnamkrig og en voldsom debat om efterretningstjenestens hemmelige kartoteker.I offentligheden begyndte Kejsergadesagen i oktober 1969, da nogle studerende delte løbesedler ud om, at »Forsvarets efterretningstjeneste arbejder på Universitetet«. Næste morgen var historien ude i medierne.Lyttecentralen havde fungeret siden 1965 med postvæsenet som den formelle lejer af universitetets kælderlokaler.Lige i nærheden lå telexcentralen i Købmagergade, hvorved centralradioen kunne spare en formue på dyre kabler.I kælderen under Kejsergade blev der kopieret meddelelser mellem en lang række fremmede stater og deres ambassader i Danmark, hvilket kunne give centralradioen et fingerpeg om begivenheder under opsejling, både hos fjenden og i såkaldt venligtsindede stater.Det strømmede ind med telegrammer, indtil Kejsergadecentralen pludselig lå det værst tænkelige sted i byen midt i en oprørstid.For Centralradioen var Kejsergadesagen allerede begyndt tidligere på året, da en tidligere ansat telegrafist, Niels Frølich, begyndte »at interessere sig for, hvad nogle tidligere arbejdskolleger foretog sig inde i København«, skrev Haugsted : »Han stoppede dem på gaden, eventuelt inviterede dem på en øl, øjensynligt for at pumpe dem for, hvad de foretog sig inde i byen. Da han ikke kunne få noget at vide, fulgte han efter dem og fandt ud af, at de gik ind gennem en port i Kejsergade, som nærmest er en lille lomme på Gråbrødre Torv med kun en ejendom på den ene side«. I første omgang nøjedes Centralradioen med at sætte en ståldør op til kælderlokalet i Kejsergade, men så begyndte »denne Frølich at offentliggøre sin klassificerede viden i et blad ved navn Politisk Revy...«. Afsløringen åbnede portene til ' Dantes Helvede'. Selv befandt Find Haugsted sig om bord på Storebæltsfærgen, da han blev kaldt hjem til møde med universitetets rektor. Politiet slog til mod bladet, men i stedet trykte dagbladet Information artiklerne om, hvordan Centralradioen hang uløseligt sammen med USA's senere så omstridte overvågningstjeneste NSA.En stor kasseIkke engang den daværende borgerlige regering vidste, at der lå en lyttecentral i Kejsergade, og fremtrædende politikere som den tidligere statsminister Jens Otto Krag udtrykte offentligt deres vantro: »Det ville jo være en fuldstændig grotesk virksomhed. Der er ikke nogen, der skal få mig til at tro, at man ad den vej har fået oplysninger af efterretningsmæssig betydning. Det må altså være noget andet, der er foregået, men hvad er det«? Efterfølgende blev affæren undersøgt af Ombudsmanden, og Folketinget fik en forklaring, som de fleste partier kunne stille sig tilfredse med. Da spionagen havde rettet sig mod fremmede ambassader og ikke mod danske statsborgere, kunne man dårligt påstå, at grundloven var brudt.I ministeriets kulisser gik det hårdt for sig. Find Haugsted kunne ikke komme sig over, at de politisk ansvarlige vaskede hænder. Ganske vist lå der ikke en regeringsbeslutning bag oprettelsen af Kejsergadecentralen, men op gennem 1960' erne havde Haugsted haft besøg på Amager af ministre og topembedsmænd til generelle orienteringer.På et møde havde den daværende forsvarsminister og senere så berygtede konservative politiker, Erik Ninn-Hansen, udtrykt sine betænkeligheder, men hertil svarede Find Haugsted, at »hvis Kejsergade var ulovlig, ville hele FCR's virksomhed være ulovlig...«. Udgangen på mødet med Erik Ninn-Hansen blev, at pengekassen blev smækket i, og at forsvarsministeren i fremtiden kun ville forholde sig til én efterretningschef - nemlig ham, der sad på Kastellet og havde ansvaret for det øvrige spionvæsen.Når de skrev deres politiske, økonomiske og militære vurderinger, vidste de aldrig rigtig, om centralradioen puttede med oplysninger, der kunne tegne et mere komplet trusselsbillede.På ministerens spørgsmål, om han da slet ikke kunne se fornuften i at slå de to tjenester sammen, svarede Find Haugsted blankt nej. Centralradioen stod foran en kompliceret overgang til edb og havde investeret i dyrt apparatur. Samtidig var centralradioen mere end dobbelt så stor som Forsvarets Efterretningstjeneste, og grundlæggende syntes han, det var meningsløst at »proppe en stor kasse ned i en lille kasse«. Andre af Centralradioens ansatte kunne godt se logikken ved fusionen og opfattede i deres stille sind Kejsergadesagen som et held i uheld, mens Find Haugsted ufortrødent fortsatte en ' eksistenskamp'.Men lige lidt hjalp det, Forsvarets Centralradio var »fra denne dato i et og alt underlagt Forsvarets Efterretningstjeneste«, selv om beslutningen først blev meldt officielt ud i 1971.»Man kan vel sige, at hermed sluttede en epoke, som man kan kalde opbygningsfasen for FCR, og efterretningstjenesten kunne overtage et velsmurt, men dog ikke komplet maskeri«, skrev Find Haugsted i sit testamente.Nye tiderNu måtte det ikke længere hedde Forsvarets Centralradio, men blot Centralradioen.Alligevel blev Find Haugsted hængende, selv om hans kone og kodebryderchef døde i 1973 af en blodprop i halsen, blot 59 år gammel. Først året efter »trak det sammen til«, at han skulle gå på grund af alder, og »ingen er uundværlig«, som han skrev.Men Haugsteds ånd levede videre i mange år efter, og ifølge en senere chef for FE manglede Centralradioen kun sit eget flag for at være en selvstændig nation.De to efterfølgere på Station Amager havde været Haugsteds nærmeste medarbejdere i årtier, og de fortsatte arbejdet med overvåge, hvem de var, hvor de var, hvad de lavede, og hvad de lavede i morgen, indtil Berlin-muren pludselig faldt i 1989.Sovjetmagtens sammenbrud kastede efterretningstjenesten ud i en årelang identitetskrise, men nu spiller Rusland igen med de storpolitiske muskler og har fået en fremtrædende placering i FE's årsbetninger på linje med terrorisme og cybertruslen.Dermed ligger Danmarks lytteposter igen centralt placeret, ligesom da Find Haugsted herskede på Centralradioen, og spiontjenestens budgetter er de senere vokset hurtigt og nærmer sig 1 milliard kroner.Det ville formentlig glæde både hr. og fru Haugsted, at FE nu genåbner en lyttepost på Bornholm; en post, der ellers blev forladt for nogle år siden. Til gengæld vender grundlæggeren sig sikkert i de ukendtes grav på Holmens Kirkegård ved tanken om at samle Forsvarets Efterretningstjeneste på Svanemøllens Kaserne.Det er planen, og at i løbet af få år kan spiontjenestens tid på Kastellet, Østerbro og Amager være fortid og lyttestationen flyttet til Hjørring, hvor der står seks radomer - de store golfbolde med parabolantenner indvendig.Find Haugsted troede ikke på revolutioner, og »overraskelsesmomentet er noget, man skal gemme til sine fjender«, sagde han ved sin afsked, hvor han gav medarbejdere følgende råd, der også blev nogle af hans sidste ord i testamentet: »Ethvert arbejde, der udføres godt og rigtigt, skal respekteres, hvad enten det drejer sig om at skrive på maskine, bruge matematiske formler, skrue skruer i eller stege bøffer...«.Kilder: Find Haugsted: ' Om den administrative indpasning af moderne elektronik i det danske Forsvar' (1987).Hans Davidsen-Nielsen: ' Spionernes krig - historien om Forsvarets Efterretningstjeneste' (2008).hans.davidsen@pol.dk Man er altid velkommen, hvis man bliver inviteret Find Haugsted Hvis resultaterne sivede ud, kunne ' den anden side' relativt nemt ændre sine systemer.Fakta: FAKTA Forsvarets EfterretningstjenesteSiden 1967 har Forsvarets Efterretningstjeneste (FE) været en selvstændighed myndighed, der indsamler oplysninger i udlandet af betydning for Danmarks sikkerhed. I dag med fokus på international terror, Rusland og cybertrusler.Det sker gennem menneskelig og teknisk indhentning - spionage med andre ord.I 1971 blev Forsvarets Centralradio (FCR) med lyttestationer rundt om i landet lagt ind under FE.Den øverste ledelse sidder på Kastellet i København. Budget: Knap 900 millioner kroner. Antal medarbejdere: Hemmeligt, men formentlig omkring 700. Efter planen skal FE i løbet af nogle år samles på Svanemøllen.POLITIKEN VIDEO Den hemmelige lyttecentralPå Amagers sydspids ligger Sandagergård - FE's afdeling for teknisk indhentning, der forsøger at opsnappe kommunikation om bl. a. terrorisme og militære forhold. Stationen åbnede i 1957 og har lige siden været lukket land for offentligheden.I anledning af FE's 50-års jubilæum har Politiken nu fået en rundvisning på ' Gården', der kan ses på politiken.dk/6211461.
I årtier stod en hr. og fru Haugsted i spidsen for et aflytningsimperium. Det var forsvarets guldæg under den kolde krig og er fortsat en vigtig del af spionvæsenet. Politiken har besøgt den lukkede lyttecentral på Amager og læst skaberens testamente.
OBs sommerindkøb Nicklas Helenius fik langt om længe markeret sig for fynboerne, da Sundby Idrætspark i aftes lagde rammer til et vaskeægte pokaldrama - et hæsblæsende ét af slagsen endda.Da OB-spillerne efter 3-2-sejren over Fremad Amager brølede lettelsen over indskiftede Jens Jakob Thomasens kampvindende langskudsmål ud, brølede én af de grønklædte en tak højere end alle de andre.For angriberen Nicklas Helenius var udbyttet af aftenen mere end en billet videre til DBU Pokalens fjerde runde. Det blev også kampen, hvor han endelig fik stukket hul på målbylden i sin nye klub, da han i det niende minut sendte et frispark direkte i nettet. Bevares, måske var målmand Alexander Horsebøg en smule generet af den lavthængende sol over Amager, men det betød intet for 26-årige Nicklas Helenius, der også nåede at notere sig for en assist i kampen.»Det var virkelig dejligt. Det er som en stor forløsning i hele kroppen, kan jeg mærke. Jeg synes, det har ligget lidt i kortene. Jeg har trænet rigtig godt på det seneste og er virkelig begyndt at finde mig helt til rette. Der kommer flere mål - det er jeg slet ikke i tvivl om,« sagde den storsmilende nordjyde i spillergangen efter kampen.Jeg vil, jeg vil, jeg vilNi superligakampe og to pokalkampe nåede der at gå, før Helenius endelig skød sig ind i OB. Og hvorfor skulle tilløbet være så langt? »Det sværeste for en angriber er, når man ikke får scoret. For så handler det om at lægge det væk og prøve at lade være med at tænke på det, for det skal være instinkt at lave mål. Og her har jeg måske været lidt for ivrig og tænkt ' jeg vil, jeg vil, jeg vil'. Men nu har jeg fået lidt mere ro på, og der går også mange flere mål ind til træning, kan jeg afsløre,« lød det med et glimt i øjet fra Helenius.Hans træner, Kent Nielsen, var også tydeligt tilfreds med at få hældt lidt selvtillid i den lange angriber.»Jeg synes, at han - ud over målet - spiller en ' su-ve-ræn' kamp. Han var en meget fin spilstation for os i dag og var dygtig til også at sætte de andre op. Det var alt i alt en rigtig fin kamp fra ham, og det er vi glade for, for så har vi gang i én (af angriberne, red). Vi tager én ad gangen, og så bliver vi rigtig, rigtig farlige snart,« spåede Kent Nielsen, der desuden meddelte, at fynboerne går hårdnakket efter pokalsucces i denne sæson.Det var som tidligere nævnt et vaskeægte pokaldrama, der blev serveret for de 1.856 tilskuere på sagnomspundne Sundby Idrætspark, hvor der er højt til loftet. Her sidder håndværkere side om side med djøffere, det er tilladt at medbringe pizzaer, og i ny og næ passerer flygtige dufte, der leder tankerne hen på hyggelige Roskilde Festival-stunder.Tæt på forlænget spilletidFremad Amagers store profil, den tidligere landsholdsspiller Morten Nordstrand, snød i første halvlegs sidste minut offsidefælden og bragte balance på måltavlen efter Helenius' indledende scoring.OBs Mathias Greve bragte igen gæsterne foran et kvarter inde i anden halvleg. Men fem minutter før slutfløjtet slog heroisk kæmpende Fremad Amager en kontra, der endte med, at Anders Kaagh sparkede kuglen i æsken. Og så duftede det af forlænget spilletid og endnu en pokalskuffelse til OB, der i de seneste tre sæsoner er blevet slået ud af 1. divisionshold -henholdsvis Brønshøj, FC Fredericia og Vendsyssel FF.Men det skulle være løgn, tænkte indskiftede Jens Jakob Thomasen, som i minuttet efter Fremad Amagers anden udligning curlede sejrsmålet flot i nettet fra kanten af feltet.Og så var der fynsk fest i det ene hjørne af Sundby Idrætspark - mens de lokale trak på skuldrene og drak ud.lavg@sporten.dk 
POKALDRAMA Nicklas Helenius fik scoret sit første OB-mål i vildt pokaldrama mod Fremad Amager.
Københavns overborgmester, Frank Jensen (S), bringer ikke nyt til torvs, når han lover, at en eventuel havnetunnel under Amager Fælled skal bores, ikke graves. For det har på intet tidspunkt været på tale, at bulldozere og gravemaskiner skulle rykke ind på fælleden for at fræse jord op til en havne tunnel, forsikrer medlem af Borgerrepræsentationen Jakob Næs ager (K), der kalder løftet en »gratis omgang«. »Der er ingen partier på rådhuset, der har et ønske om, at havnetunnelen kommer op på Fælleden - alle har et ønske om, at den skal bores under Fælleden,« siger Jakob Næsager: »Vi har ingen interesse i at grave Fælleden op, når vi kan bore ud til en havnetunnel«. Udmeldingen kommer i kølvandet på, at Frank Jensen tirsdag i dagbladet Politiken lovede, at det - så snart de 2.500 nye boliger på det seks hektar store område af Amager Fælled er opført - er slut med projekter, der kræver gravearbejde i området.Et løfte, som ifølge Frank Jensen vil omfatte den mulige havnetunnel, som skal lede tra-fikken udenom København fra Nordhavn til Refshaleøen og videre til Amager Fælled: »Jeg lover, at hvis vi kommer i mål med omfartsvejen, så skal det være med en boret tunnel.Der skal ikke graves mere i Fælleden,« siger Frank Jensen til Politiken.Dette er imidlertid slet ikke en nyhed, mener Jakob Næsager: »Da jeg læste det, tænkte jeg, at det var det samme, som vi blev enige om for flere år siden,« siger Næsager, som i lighed med overborgmesteren derfor er parat til at love, at en eventuel havnetunnel under Fælleden vil blive boret, så området skånes mest muligt.Også Cecilia Lonning-Skovgaard (V) mener, at der udelukkende har været tale om, at en havnetunnel under Amager Fælled skulle udføres af bore-og ikke gravemaskiner.»Jeg har svært ved at tro, at der er nogen, som - især oven på al opmærksomheden omkring byggeriet på Fælleden - ønsker at grave det hele op,« siger Cecilia Lonning-Skovgaard.I et skriftligt svar henviser overborgmester Frank Jensen til et oprindeligt forslag til linjeføring af havnetunnelen, som blev vedtaget i 2012. Her fremgår det, at der er tale om en »primært boret« havnetunnel, men at den »særligt omkring tilslutningsanlæggene vil skulle etableres som gravet tunnel«. Overborgmester siger i sit skriftlige svar: »Jeg har set grafiske skrækscenarier, hvor fælleden er plastret til med opkørselsramper, asfalterede cykelstier med mere. Det tror jeg, at der er mange derude, der frygter: At vi har tænkt os at tage Fælleden bid for bid, og ikke nøjes med at bygge på grunden i hjørnet ud mod Vejlands Alle og Ørestad Boulevard. Det er til dem, mit løfte går: Der bliver ikke bygget mere på Fælleden med mig som overborgmester.perd@berlingske.dk 
Det har på intet tidspunkt været på tale at grave Amager Fælled op for at etablere en eventuel havnetunnel, fastslår K og V på Københavns Rådhus. Det sker, efter at overborgmesteren har lovet kun at bore, ikke grave.
I næste uge skal de politisk udpegede bestyrelsesmedlemmer for verdens mest ambitiøse affaldsforbrændingsanlæg godkende et halvårsregnskab, der smører endnu et nyt lag af ubehagelige uforudsete milliontab ud over Amager Bakke.Men hvordan kom det så vidt? Risikerer den københavnske milliardsatsning at ende som noget, der minder om affaldsbranchens svar på IC4-toget?.ForhistorienKøbenhavn skulle have verdens mest moderne og miljøvenlige affaldsforbrændingsanlæg med kapacitet til at behandle over en halv million tons affald årligt.Sådan lød planen, da et flertal af politikerne i fem storkøbenhavnske ejerkommuner i efteråret 2012 godkendte byggeriet af Amager Bakke efter store politiske slagsmål i Københavns Kommune.Mens byggeriet skød i vejret, viste det sig, at økonomien ikke kunne hænge sammen.I et forsøg på at undgå et truende milliardtab strikkede politikerne en nødplan sammen, der tillod en årlig import af mere end 100.000 tons affald. Men siden er problemerne bare fortsat med at vælte ned over prestigeprojektet med en 90 meter høj skibakke på taget.Mange af problemerne har handlet om Esbjerg-virksomheden B&amp;W Vølund, der skal levere den mest centrale teknologi til det nye superanlæg.En drømmeordre til ca. 1 mia. kr. har forvandlet sig til et mareridt for den amerikansk ejede virksomhed, der har leveret teknologi med massive tekniske fejl.B&amp;W Vølund har allerede tabt et stort trecifret millionbeløb og fyret den danske direktør.I efteråret måtte bestyrelsen på Amager Bakke finde 135 mio. kr. ekstra til byggeriet, fordi B&amp;W Vølund forsinkede hele projektet. Nu viser bestyrelsesdokumenter, som Jyllands-Posten har fået aktindsigt i, at ekstraregningerne bliver ved med at ramme Amager Bakke på grund af tekniske fejl og forsinkelser.ProblemerneHelt galt gik det, efter man fredag den 2. juni besluttede at lukke ned for det gamle affaldsforbrændingsanlæg, som i forvejen havde kørt betydelig længere end planlagt.Først viste det sig, at systemet, der skulle transportere aske væk fra det nye anlæg, var defekt. Da det blev repareret, måtte anlægget igen lukke ned, fordi to vitale ventiler var defekte.Knap var de ordnet, før et nyopstået problem satte begge anlæggets ovne ud af drift.Og få timer efter, at systemet endelig kom op at køre, havarerede flere af anlæggets vandpumper.Problemerne betød, at affaldsvirksomhedens fordærvelige madaffald begyndte at hobe sig op, så man måtte pakke det i plastic og køre det på lager.Problemerne har givet betydelige tab for Amager Ressourcecenter (ARC), der ejer Amager Bakke. I halvårsregnskabet oplister de ekstraomkostning og tabte indtægter for 180 mio. kr. i 2017.Selskabet udskyder afskrivninger og en stor regning, hvilket pynter på selve regnskabet, men det budgetterede overskud på 95 mio. kr. i 2017 er stadig ændret til et forventet underskud på 34 mio. kr.Kamp om regningenKampen om, hvem der skal betale for forsinkelserne, er skudt i gang. Ifølge orienteringen til bestyrelsen har ARC og B&amp;W Vølund allerede indgået flere forlig, men det betyder langtfra, at det økonomiske opgør er afsluttet.ARC har fremsendt nye krav til Vølund om »ubegrænset godtgørelse«. Men angrebet går også den modsatte vej, idet B&amp;W Vølund den 30. august 2017 har fremsendt »et større krav mod ARC«. Dertil kommer, at B&amp;W Vølund kun står for en fjerdedel af anlægsprojektet på 4 mia. kr.De resterende leverandører har måttet se den endelige aflevering af deres projekter blive stærkt forsinkede.Eksempelvis kan franske LAB og tyske Siemens først til næste år overdrage driften af anlæggets kæmpe røgrensningsanlæg og turbine til anlæggets ejere. Det giver grundlag for store erstatningskrav.Mens de juridiske slagsmål fortsætter, kan varme-og affaldskunderne i hovedstaden se frem til at betale for de tab, der rammer driftsregnskabet.Det er en naturlig konsekvens af, at affaldsselskaber er underlagt en hvile-i-sigselv-økonomi, vurderer professor i økonomi og ledelse Per Nikolaj Bukh fra Aalborg Universitet.»Renovationspriserne og varmepriserne er baseret på, at budgetterne holder. Og når budgetterne nu ikke holder alligevel, mangler der nogle penge i kassen, som man bliver nødt til at indregne næste år. Sådan er systemet bag hvile-i-sig-selv-princippet.Der er noget elastik i forhold til, hvad man tæller med, men før eller siden vil regningen ramme forbrugerne,« siger han.Hvad så nu?På ARC har man oplevet, at næsten alt, hvad der kunne frygtes at gå galt, er gået galt.For selskabets bestyrelsesformand, Lars Weiss, udviklede det sig i den forgangne sommer til en bekymring, hvor han hver morgen spejdede mod den store skorsten på Amager Bakke for at se, om der kom røg op. Det gav et praj om, hvorvidt der var midlertidig ro på projektet.Ifølge ARC's daglige ledelse er der fortsat grund til bekymring. Den oplyser til bestyrelsen, at Amager Bakke forventes at være fuldt fungerende i marts 2018, men samtidig gør man opmærksom på, at der fortsat er stor usikkerhed i forhold til, om Vølund kan levere som planlagt.Det helt store spørgsmål er, om de tekniske vanskeligheder er så alvorlige, at de ødelægger den langsigtede økonomiske nødplan, som borgmestrene i de fem ejerkommuner blev enige om sidste år.Noget tyder på, at ejerkommunerne selv er kommet i tvivl. I hvert fald har ejerkommunerne meddelt ARC, at der er behov for at få et opdateret overblik over ARC's langsigtede økonomi. Det regnestykke vil afsløre, hvor lang tid det tekniske kaos vil komme til at ramme økonomien på verdens mest avancerede anlæg til affaldsforbrænding.jakob.martini@finans.dk niels.sandoe@finans.dk Når budgetterne nu ikke holder alligevel, mangler der nogle penge i kassen, som man bliver nødt til at indregne næste år. Der er noget elastik i forhold til, hvad man tæller med, men før eller siden vil regningen ramme forbrugerne.Per Nikolaj Bukh, professor i økonomi og ledelse, Aalborg Universitet.
De tekniske fejl har ramt det nye forbrændingsanlæg Amager Bakke i en lind strøm.
UDFORDRINGER Løberuter, udsigtsposter, legepladser street fitness og 500+ meter skiløjper.Amager Ressource Center og arkitekterne SLA har for nyligt offentliggjort det endelige design for tagpark og mulighed for skisport i hovedstaden.Stedet er Amager Bakke - den kombinerede skiløjpe og aktivitetspark, der fra september i år vil pryde Københavns nye forbrændingsanlæg.- Det er alt sammen skabt i en vild og sanselig bjergnatur med planter, stenlandskaber, buske og 130 træer - som en offentlig og naturfyldt grøn tagpark, siger siger Rasmus Astrup, partner hos landskabsarkitekterne og bynatur-eksperterne SLA.Masser af aktiviteterDen fantasifulde tagpark er udtænkt af BIG -Bjarke Ingels Group og er allerede nu blevet internationalt berømt.At skabe en naturfyldt og grøn aktivitetspark på toppen af et 88 meter højt forbrændingsanlæg er nemlig noget, der aldrig er blevet prøvet før.Når projektet står færdig i september 2018, vil den tilbyde en bred vifte af udendørsaktiviteter for både københavnere og besøgende, nemlig vandrestier, legepladser, street fitness, trailrunning, udsigtspunkter, klatrevægge og læposter. Og ikke mindst 500+ meter skiløjper designet af BIG.Stejl hældning- Tagets ekstremt stejle hældning stiller store krav til plantedesignet og landskabets opbygning, og de komplicerede vind-og vejrforhold i de næsten 100 meters højde skaber vanskelige levevilkår for træer og planter, siger Rasmus Astrup i en pressemeddelelse i forbindelse med offentliggørelse af designet.Varmen fra de store energikedler under tage, der nogle steder giver jord/ tagtemperaturer på omkring 60 grader, har måtte håndteres, fortæller han.Desuden var der en række sikkerhedskrav, der skulle adresseres.- Arbejdet med at skabe en grøn aktivitetspark på toppen af Amager Bakke har været en meget udfordrende og meget inspirerende opgave.Ikke kun på grund af de ekstreme naturlige - og unaturlige - forhold på stedet, som lægger et stort pres på planter, træer og landskab., siger Rasmus Astrup.- Men også fordi vi har måttet sørge for at tagparkens aktiviteter designes på en tilgængelig, intuitiv og indbydende måde. Målet er at bakken bliver et begivenhedsrigt, rekreativt offentligt og frodigt byrum med en stærk æstetisk og sanselig bynatur, der giver værdi for alle københavnere hele året rundt, tilføjer SLA-partneren.Vildt og frodigtFor at løse projektets mange udfordringer har landskabsplanlæggerne udtænkt en række naturbaserede designløsninger og testet forskellige typer vegetation og materialer i 1: 1 eksperimenter.- De forskellige naturtyper er specielt udvalgt til at imødekomme tagparkens udfordrende levevilkår og til at give optimalt mikroklima og vindforhold for de besøgende, siger Rasmus Astrup.Resultatet er et vildt, frodigt og hårdført grønt naturdesign, der giver mulighed for brug af tagparken året rundt, samtidig med at der skabes et sanseligt og varieret miljø for alle tagparkens aktiviteter, fortæller SLA i en pressemeddelelse.Tiltrækker dyr og insekterOg arkitekternes design vil ikke kun give grønne attraktioner på taparken: Naturdesignet er blevet udformet, så det naturligt vil spredes til det omkringliggende byområde.-Tagparkens natur vil tiltrække fugle, bier, sommerfugle og insekter, hvilket i sig selv vil give en dramatisk stigning i biodiversiteten i området. Og ved hjælp af naturlig bestøvning og frødispersion kan vi faktisk sprede tagparkens natur, så den også bliver til gavn for de omkringliggende industriområder, parkeringspladser og boliger, håber Rasmus Astrup.- På denne måde vil skibakken fungere som en generøs ' grøn bombe', der radikalt vil øge hele områdets biodiversitet og grønne profil, siger Rasmus Astrup.Amager Bakke Tagpark står efter planen færdig til september i år.Amager Bakke bliver et begivenhedsrigt, rekreativt offentligt og frodigt byrum med en stærk æstetisk og sanselig bynatur Rasmus Astrup, partner i SLA .En hvid og grøn skibakke? Sted: København, Danmark ? Arkitekt: BIG ? Landskabsarkitekt: SLA ? Ingeniør: MOE ? Entreprenør: Malmos ? Kunde: Amager Ressource Center ? Areal: 16.000 kvm ? Planlagt åbning: September 2018.
Landskabsarkitekterne er klar med designet for både tagpark og skipiste på Amager Bakke. Det bliver et stykke intuitivt og gennemtestet bynatur, hvor fugle, bier og insekter skaber en " grøn bombe" af biodiversitet hos naboerne.
Usædvanligt mange har været forbi Pension Danmarks Facebookside de seneste 24 timer, og det har ikke været med henblik på at rose en pensionsrådgivning.Tværtimod er flere klikket ind for at skrive en etstjernet anmeldelse, og det har betydet, at to tredjedele af pensionsselskabets samlede anmeldelser nu er etstjernede og afgivet i løbet af få dage.Det efterlader Pension Danmark med tilfredshedsscoren 2,2 på Facebook.»Fy for pokker!« konstaterer én.»At have penge i Pension Danmark er det samme som at investere i nedslagtning af uerstattelig natur,« skriver en anden.»I startede som folkets pensionskasse, men nu lægger I folket ned og ødelægger deres natur,« raser en tredje.Kritikken er opstået i kølvandet på, at selskabet By &amp; Havn, som er 95 pct. ejet af Københavns Kommune, forleden meddelte, at det sammen med Pension Danmark har etableret et projektselskab med ligeligt ejerskab, som skal byudvikle Ørestad Fælled Kvarter - bedre kendt som de seks pct. af Amager Fælled, der står til at skulle bebygges, medmindre et kommunalt flertal sætter en stopper for det.Dermed vil pensionsselskabet opføre boliger på den 5.000 år gamle strandeng, som er hjemsted for et rigt plante-og dyreliv, og det har fået vrede tilhængere af Amager Fælled til tasterne. Heriblandt Philip Hahn-Petersen, som er manden, der i Facebookgruppen Amager Fælleds Venner opfordrer til at lægge en negativ kommentar hos selskabet.»Når vi, som ønsker at beskytte naturen, er oppe imod så stærke kræfter og så store pengebeløb, som Pension Danmark og By &amp; Havn står med, må vi bruge vores stemmer til at flytte pengestrømmen, så folk bliver klar over, at de bør flytte deres penge, hvis de vil bidrage positivt til verden,« siger Philip Hahn-Petersen til Berlingske.Han fortæller, at fremgangsmåden med at uddele etstjernede anmeldelser er effektiv: »Det offentlige ry og omdømme for sådan en virksomhed betyder meget, og offentligheden skal vide, at selskabet er ved at investere midler i noget, som truer mangfoldigheden af dyre- og plantearter i Københavns Kommune.« Pension Danmark vil ikke kommentere den kritik, der er kommet på Facebook. I stedet skriver direktør i Pension Danmark Ejendomme Marius Møller til Berlingske, at området ikke er fredet, men fastlagt til byudvikling i lovgivningen: »Vi er helt opmærksomme på, at der i området er et rigt plante-og dyreliv - naturværdier som også findes andre steder i Danmark.Vi har stort fokus på at bevare naturværdierne i området, og derfor vil der blive iværksat tiltag med netop det formål.«.perd@berlingske.dk 
Slaget om Amager Fælled i København udkæmpes nu med etstjernede anmeldelser på Facebook.
Københavns overborgmester, Frank Jensen (S), har i månedsvis stædigt fastholdt, at planerne om at bygge 2500 boliger på Amager Fælled, der skal give to milliarder kroner i kommunekassen, stod ved magt.Det er sket samtidigt med, at en hær af københavnere med kendis-kokken Nikolaj Kirk i spidsen har udkæmpet et indædt slag for at frede Fælleden.Men i politik har man et standpunkt til, man tager et nyt, og nu har hovedstadens magtfulde mand skiftet mening, efter han har fået et politisk flertal mod sig.En streg i sandetDe konservative vil således have undersøgt, om man kan placere byggeriet på et alternativt område på Fælleden, der i dag er tiltænkt en campingplads - og det bakker Venstre op om.- Mit budskab er, at nu trækker vi en streg i sandet.Der er ikke længere et flertal, som ønsker byggeri på Ørestad Fælled. Det bliver jeg nødt til at lytte på, siger overborgmesteren.- Jeg er jo ikke lavet af sten. Jeg forholder mig til den virkelighed, der omgiver mig - og det er, at der er en folkelig modstand mod at bygge på grunden ved Ørestad Boulevard/Vejlands Allé, og at et stort politisk flertal vil have undersøgt en alternativ beliggenhed. Så det er det, jeg nu stiller mig i spidsen for, siger Frank Jensen.Intet er afgjort endnuFælledens frøer kan dog ikke ånde helt lettet op. For selv om der nu kommer en undersøgelse af, om der kan bygges på den alternative grund, så kan byggeriet stadig komme til at ligge på den oprindelige placering.Det understreger Venstres spidskandidat ved det kommende kommunalvalg, Cecilia Lonning-Skovgaard.- Nu bakker vi op om en undersøgelse af det konkrete alternativ i respekt for naturforkæmperne og andre modstandere, men hvis det viser sig, at det slet ikke er økonomisk eller miljømæssigt bæredygtigt at bygge der, så må man jo tilbage den oprindelige aftale, siger hun.- Vi er jo tæt på et kommunalvalg.Gør I ikke bare der her for at tækkes vælgerne? - Det, der har tricket den nye melding fra os, er, at der er kommet det her forslag fra de konservative. Det er det første konkrete, som er kommet gennem det seneste år, hvor det her er blevet diskuteret, siger Venstre-politikeren.Frank Jensen vil nu på et kommende møde i Københavns Borgerrepræsentation stille forslag om, at den nye beliggenhed undersøges.Den alternative byggegrund ved camping-området på Amager Fælled er i dag fredet. Derfor vil en kommende undersøgelse ikke kun skulle afklare om, der kan bygges på grunden, men også om Folketinget vil ophæve fredningen.tgs@eb.dk; skov@eb.dk.Tusindvis protesteredeDen folkelige protest for at bevare Strandengen på Amager Fælled har været enorm.Blandt andet har over 47.500 danskere nu deltaget i en digital underskriftsindsamling mod byggeriet, og der er blevet udgivet en støttesang med forsangeren for Magtens Korridorer, Johan Olsen. Derudover har der også været flere demonstrationer mod byggeriet.Biolog: Et helt unikt areal- At bebygge Strandengen på Amager Fælled ville svare til at bebygge Dyrehaven nord for København. Der er lige så mange sjældne arter herude, men ingen kunne nogen sinde finde på at fælde de store egetræer i Dyrehaven.Sådan siger Hans Henrik Bruun, biolog og lektor ved Københavns Universitet, da Ekstra Bladet er taget en tur med ham ud for at besøge det lille naturareal i udkanten af den bevoksede Amager Fælled i København, som er blevet et varmt emne forud for det kommende kommunalvalg til november.Helt uberørt naturSiden midten af 90' erne har det været planen, at den lille firkant på Amager Fælled kaldet Strandengen ved Ørestad Boulevard/Vejlands Allé skulle bebygges med omkring 2500 boliger for at få to milliarder kroner i kommunens kasse - penge, som er blevet brugt på at bygge metro under København.Nu er beslutningen blevet skudt til hjørne, og det glæder Hans Henrik Bruun.Området har utallige sjældne og ekstremt truede dyrog plantearter, og det er ikke blevet påvirket af mennesker i flere tusind år.- Det er og meget sjældent at have så urørt et stykke natur i Danmark, fortæller Hans Henrik Bruun.- Her er en brændeskærm.Den findes kun på Amager og er en af de mest sjældne planter i Danmark, siger han, da han finder den truede plante, der rager op af jorden.Den ligner til forveksling en hyldeblomst.Det meste er skraldStrandengen på Amager Fælled er særlig unik, fordi den frem til det 20. århundrede lå helt ud til vandet. Senere begyndte man at inddæmme land ud for Strandengen.Det skete blandt andet med skrald og affald, der senere blev dækket med et lag af muld og i dag er groet til.Men Strandengens biodiversitet har aldrig spredt sig til resten af fælleden, der i højere grad er blevet indtaget af dyr og planter, der har lettere ved at begå sig nær mennesker.- Der findes arter på Strandengen, der er lige så truede som den hvide elefant i Afrika. Blandt andet svampen Jensens vokshat. Det er en lille svamp med brun hat og lys stok. Den er på den globale ' røde liste' og er truet i hele verden, forklarer Hans Henrik Bruun.Det nye område, som politikerne i København nu vil have undersøgt, om er egnet til de 2500 boliger, ligger 500 meter vest for Strandengen.Kokken: Glad for at Frank lytterTv-kokken Nikolaj Kirk har været en af bannerførerne for at bevare Amager Fælled.Hans Facebook-profil er plastret til med opslag om sagen, og han har været hovedtaler ved demonstrationer.Ekstra Bladet fangede den travle kok i aftes på vej til et job i Viborg: - Jeg er først og fremmest rigtig glad for, at Frank har lyttet både til de partier, der ville noget andet, men også til os borgere, så vi forhåbentlig kan finde ud af noget, så Strandengen bliver bevaret for fremtidens københavnere og danskerne, fordi den natur er så vigtig.- Men nu må vi også lige se, hvad de næste dage bringer, og om de kan finde ud af en alternativ placering. Det skal politikerne have lidt tid til, så vi må lige have lidt is i maven.- Den alternative placering ved camping-området er jo også på Amager Fælled. Vil I kunne godtage det? - Vi vil lige afvente og se.Jeg håber selvfølgelig på, at de folkevalgte kigger på flere modeller, men jeg vil ikke gå ud og blande mig i det lige nu. Men jeg holder et skarpt øje med det og skal nok kommentere på det, når vi når lidt længere frem. Vi skal lige se det an.- Frank Jensen siger jo selv, at han ikke er lavet af sten, og at han anerkender, at der har været en folkelig modstand.Hvad tænker du om det? - Jamen, jeg har fra day one troet på, at det nyttede, da jeg gik ind i det her.- Danmark er et demokrati, og når mange nok stiller sig sammen og siger noget til de folkevalgte, så kan det godt ende med, at de lytter.Men det er klart, at der skal meget til.Vil ikke hovere- Jeg har kun stor respekt for, at Frank har lyttet. Du får mig ikke til at sidde og hovere over det eller synes, at det er skidefedt eller sådan noget.- Jeg er mere glad for, at der er blevet lyttet og kan godt forstå, at han ikke er lavet af sten.Når mange nok stiller sig sammen og siger noget til de folkevalgte, så kan det godt ende med, at de lytter.
FRED: Planerne om et stort boligbyggeri på Amager Fælled er indtil videre blevet skudt til hjørne af overborgmester Frank Jensen.
Vi beder overborgmester Frank Jensen (S) om at udpege den sjældne plante brændeskærm, da vi trasker gennem vildnisset på Amager Fælled.Den og andre sjældne plante-og dyrearter er ifølge kritikere af planerne om et boligbyggeri på fælleden en vigtig årsag til, at den vilde natur efter deres opfattelse skal have lov at ligge urørt hen.En hvid skærmplante anes mellem de grønne græsser, men Frank Jensen afviser straks, at det er en brændeskærm. Han nulrer blomsterhovedet med fingrene.»Det er da bare vild gulerod«, fastslår den socialdemokratiske leder af landets hovedstad. En umiskendelig duft af gulerod kommer da også fra den lille vækst.Overborgmesteren er her også omgivet af engnellikkerod, pilealant og mange andre vilde planter her, hvor den røde seksplettede køllesværmer og hundreder af andre insektarter flyver - men han er her for at argumentere for, at her skal være en ny bydel med 2.500 boliger.Hans drøm er, at børn skal lege sammen med vraltende ænder, og fra altanerne skal beboerne kunne se ned på salamandere i vandhullerne i Ørestad Fælled Kvarter, fuldendelsen af Ørestad.Men indtil videre har 44.000 københavnere skrevet under på en protest mod planerne. Og en meningsmåling i sommer pegede på muligheden for et nyt grønt flertal i byen ved det kommende kommunalvalg bestående af Enhedslisten, SF, Alternativet og Radikale Venstre, der kan true Socialdemokratiet.Amager Fælled er en af de sager, der mobiliserer opposition til Frank Jensen, fordi han insisterer på at bebygge de 6 pct. af fælleden, der ganske vist ikke er fredet, men som alligevel efter natureksperters opfattelse rummer vigtige naturværdier.Det ved Frank Jensen alt om denne sensommerdag på fælleden, hvor han har to budskaber: Det ene er, at han uanset modstanden fastholder visionen om byggeriet.Det gør han ikke først og fremmest, fordi pengene fra grundsalget skal være med til at sikre finansieringen af metroen, »eller fordi det vil kræve, at vi tager 2 mia. kr. op af kommunekassen, hvis projektet ikke bliver realiseret«. »Nej, jeg går ind for byggeriet, ganske simpelt fordi det er et gigantisk godt projekt med vægt på meget bæredygtigt byggeri efter de bedste standarder, og hvor naturen kommer ind mellem husene. 525 af boligerne bliver billige almene boliger.Det er fantastisk vigtigt, at mennesker med helt almindelige indkomster kan bo dør om dør med nogen, der bor i ejerboliger eller private udlejningsboliger«.Et løfteOverborgmesterens andet budskab rummer til gengæld et gran af indrømmelse.For når byggeriet af 2.500 nye boliger om nogle år efter planerne står færdigt, er det til gengæld slut med at grave og bygge mere i det sårbare område.»Til dem, der går og er nervøse for, at det er en salamitaktik, og at fælleden bliver en ren byggeplads med andre projekter, vil jeg komme med et løfte: Det kommer ikke til at ske med mig som overborgmester.Der skal ikke graves mere her«, fastslår Frank Jensen.Frank Jensen henviser til, at Københavns Kommune og staten planlægger en omfartsvej uden om city fra Nordhavn via en havnetunnel til Refshaleøen og videre til Amager Fælled ved Sjællandsbroen.En forundersøgelse er i gang, og i planerne indgår muligheden af grave en grøft gennem Amager Fælled, hvor tunnelen lægges ned, hvorefter der bliver hældt jord over.»Men det vil skabe et sår gennem fælleden, der vil stå i mange år og påvirke fælleden under byggeriet. Så jeg lover, at hvis vi kommer i mål med omfartsvejen, skal det være med en boret tunnel. Der skal ikke graves mere i fælleden«.Frank Jensen garanterer også, at tilkørsels-og frakørselsveje til tunnelen »ikke laves som et anlæg inde på fælleden, men under jorden uden for fælleden«. Tilbage til det umiddelbare problem: det omstridte boligbyggeri.Allerede i 1992 blev der lovgivet om, at bydelen Ørestad skal brede sig hen over dette hjørne af Amager Fælled. Indtægten fra grunden skal - ligesom resten af grundsalget i Ørestad - være med til at fi-nansiere metrobyggeriet. Og kommunen kan »ikke bare finde de 2 mia. andre steder«, understreger Frank Jensen.»Det vil svare til, at finansieringen til 460 skolespor vil ryge, og vi skal øge klassekvotienten med 3 ekstra elever i alle klasser. Det tror jeg ikke, nogen ønsker«. Frank Jensen afviser muligheden for at bygge projektet et andet sted, eksempelvis langs med Ørestad ude på den meget større - men fredede - Kalvebod Fælled, som det har været foreslået.»Folk vil da blive sindssygt sure, hvis vi bygger på et fredet område, som mange har regnet med at kunne kigge ud over, da de valgte deres nye boliger i Ørestad«. Overborgmesteren kan heller ikke se for sig, at de 2.500 boliger kan bygges inden for den eksisterende Ørestad og medvirke til at fortætte bydelen, der ellers ofte kritiseres for at være for spredt.»Hvis vi begynder at bygge mellem de huse, der allerede er opført, svigter vi dem, der allerede har lejet eller købt deres boliger i Ørestad i tiltro til, at de har udsigt fra deres vinduer, og at deres børn kan lege i parken Man kan ikke rulle filmen tilbage, uden at det får meget negative resultater«.For 220 mio. kr. metrostationNu falder snakken - og blikket - tværs over Ørestads Boulevard, der løber langs Amager Fælled. Derovre ligger metrostationen Sundby. Bag den ligger villaer og haveforeninger. På denne side af vejen er der bare biller og spidssnudede frøer og joggere. Stationen ligger og venter på byggeriet af de omstridte 2.500 boliger.»Der er lagt 220 mio. kr. i stationen, og det var rettidig omhu at bygge den. For dengang var alle enige om, at de her 6 pct.af fælleden kunne der sagtens bygges på.Og det undrer mig, at partier, der sidder i Folketinget, og som var med til at lave aftalen om metrobyggeriet, nu løber fra den«. Hvem mener du? »De radikale slår sig oftest på brystet af næsten at være Folketingets mest ansvarlige parti, og så vil de bare smide en regning på 2 mia. kr. over til Københavns Kommune, fordi de åbenbart har fortrudt metrobyggeriet. Så kan jeg bedre forstå Enhedslisten, som stemte imod metroen«. Arh, er det ikke polemisk at påstå, at metroen står og falder med at få bygget disse 2.500 boliger lige her på fælleden? »Nej, og jeg synes, at de andre partier skylder at komme med svar på, hvor de 2 mia. kr. skal komme fra i stedet«. Byggeriet af de 2.500 boliger berører den del af fælleden, som er særligt unik, fordi det er gammel strandeng, der stort set har ligget sådan siden stenalderen. Her er flere truede plante-og dyrearter, er du ligeglad? »Der er ikke tvivl om, at det er skønt areal.Jeg elsker det selv, jeg har det i min egen baghave fra min lejlighed på Bryggen. Jeg løber tit herude. Jeg har hørt nattergale på fælleden, jeg set ræve, fasaner og råvildt.Men lige her på dette hjørne, hvor der skal bygges, har du støj fra Vejlands Allé og Ørestad Boulevard, og det er altså ikke det, jeg opsøger, når jeg løber. Jeg løber inde midt på fælleden, og derinde rører vi ikke ved noget. Det her er heller ikke uberørt natur, for der har været gravet kanaler her, det har været deponi for jord«. Men når du tager en bid af et sammenhængende stykke natur og bebygger det, flytter den menneskelige aktivitet tættere ind på kernen af området, der bliver forstyrret..»Da jeg var på min løbetur på fælleden her til morgen kl. 6.30, mødte jeg måske 10 andre løbere på en 6-kilometers rute.Nu skal vi også passe på som bymennesker, at vi ikke kan tåle at se andre mennesker jogge. Det her område kan sagtens tåle, at flere opdager det«.Frank Jensens meldinger giver skvulp i det politiske. Radikale Venstres gruppeformand i Borgerrepræsentationen, Tommy Petersen, afviser overborgmesterens påstand om, at det ikke kan lade sig gøre at finansiere metroen uden at bygge boliger på fælleden.»Der er adskillige store arealer i København, hvor der er planlagt byggeri, men som ikke er udviklet endnu. Og så er der andre områder, hvor der slet ikke er lagt planer om byggeri endnu, men det kunne man jo tage hul på«, siger han og nævner Refshaleøen og Kløvermarken.Tommy Petersen peger også på en anden løsning, som de radikale tidligere har fremført: At Københavns Kommune hjælper By og Havn kontant ved at afdrage noget af selskabets gæld over en årrække, eksempelvis med 200 mio. kr. om året. Så behøver By og Havn ikke få så mange penge ind på grundsalg til at finansiere metroen med.»Det er et spørgsmål om politisk prioritet, om man vil asfaltere byens sidste grønne områder«, som Tommy Petersen udtrykker det.Han er til gengæld glædeligt overrasket over Frank Jensens melding om, at der ikke skal graves i fælleden i forbindelse med en eventuel havnetunnel: »Det er dejligt, at socialdemokraterne er nået til den konklusion.Jeg er helt overbevist om, at det skyldes de mange tusinde borgere, der tydeligt har givet sig til kende om, hvor meget de sætter pris på fælleden.Det vil fordyre havnetunnelen og hele projektet, hvis det skal bores i stedet for at blive gravet ned. Men så er spørgsmålet, om Frank og socialdemokraterne er parate til at finde de penge«.SkeptiskKøbenhavns teknik-og miljøborgmester, Morten Kabell fra Enhedslisten, er på samme måde skuffet over overborgmesterens hårdnakkethed vedrørende boligbyggeriet - og glad for løftet om, at fælleden ellers skal have lov at være i fred.Han kan dog ikke skjule, at han ikke rigtig tror på, at det kan lade sig gøre at etablere en omfartsvej, uden at tilkørselsvejene vil forstyrre fælleden.»Jeg vil gerne tage Frank Jensens ord for gode varer, men jeg er fristet af på det førstkommende møde i Borgerrepræsentation at spørge ham, om han vil aflyse havnetunnelen på baggrund af det, han nu siger. Jeg kan ikke se, hvordan man kan lave opkørsler fra tunnelen uden at tage bidder af fælleden«. Frank Jensen tror ikke, at den rød-grønne opposition vrister magten fra ham ved det kommende valg.»Nu har vi som socialdemokrater stået i spidsen for denne by i mere end 100 år, og der er endnu ikke lavet en beslutning på den grønne dagsorden, som vi ikke har været med til. Socialdemokratiet har i den grad været med til at trække København i retning af den grønne, liveable by.Det bliver vi ved med«.flemming.christiansen@pol.dk Det her område kan sagtens tåle, at flere opdager det Frank Jensen.Fakta: FAKTAAmager FælledHovedparten af fælleden blev fredet i 1990. I 1992 udstedte Fredningsnævnet også fredningskendelse for den mindre del, der nu skal bebygges. Dagen efter blev det annulleret af Folketinget med Lov om Ørestad. Danmarks Naturfredningsforening bøjede sig. I dag er de modstandere af at bygge.6 pct. af fælleden skal bebygges, men modstanderne peger på, at det er de naturmæssigt mest værdifulde 19 hektar.Byggeområdet var indtil for 100 år siden strandeng, som til tider blev oversvømmet. Det præger stadig vegetationen.Området har aldrig været kultiveret.I de seneste årtier er der dog blevet deponeret jord og gravet grøfter.
Et planlagt byggeri på Amager Fælled truer Frank Jensens ambition om at være grøn overborgmester. Han fastholder planen, men lover nu, at når de planlagte boliger er opført på Amager Fælled, er det slut med at grave i Københavns sidste vilde natur.
Lad os flytte det omdiskuterede byggeri fra de seks procent af Amager Fælled til den del af fælleden, som er tidligere losseplads, og hvor der efter planen skal være campingplads.Sådan lyder tilbuddet fra de Konservative i København til de partier, der kæmper for at bremse det planlagte byggeri på den gamle strandeng af boliger til 5.000 københavnere - det såkaldte Ørestad Fælled Kvarter.Meldingen kommer efter måneders heftig debat om de seks procent af Amager Fælled, som også er hjemsted for en række plante-og dyrearter, der er særlige for en by som København.Nu har de Konservative taget bestik af folkestemningen: »Hvis nogen har særlige følelser for de seks procent af Amager Fælled, vil vi ikke stå i vejen for at flytte byggeriet,« siger partiets spidskandidat til Borgerrepræsentationen Jakob Næsager og fortsætter: »Der skal enten være nogen, som lægger tæt på to mia. kr. på bordet for at købe byggegrunden tilbage, eller også må vi finde en anden placering, og der har jeg sagt, at vi er med på at flytte byggeriet fra det biologisk sårbare område og over på den gamle lossepladsgrund på den anden side af vandrehjemmet,« siger han.Den tidligere losseplads står ifølge planen til at skulle udlægges som ny campingplads, og den idé vil i så fald skulle skrottes, ligesom fredningsbestemmelsen vil skulle ophæves af Folketinget, fordi området - modsat de seks procent af fælleden - i dag er fredet.Ifølge Jakob Næsager vil det til gengæld koste kommunen minimalt at bytte én byggegrund ud med en anden kommunal byggegrund, og hvis de Radikale, SF og Enhedslisten, der er imod det planlagte byggeri, er med på ideen, har partierne flertal, og så kan de seks procent af fælleden bevares.»Det er ikke altafgørende for os, at byggefeltet kommer til at ligge, hvor det lige nu er planlagt. Men lad os se, om det er det konkrete område, der er væsentligt for de andre partier, eller om de bare overhovedet ikke vil have byggeri,« siger Jakob Næsager, der forventer, at Folketinget fjerner campingområdets fredning, hvis et flertal i Borgerrepræsentationen beder om det.Idé modtages med forbeholdHos de Radikale i København er man opsat på at redde de seks procent af fælleden fra gravemaskinerne, og derfor er partiet villige til at se nærmere på de Konservatives forslag.»Det er ikke vores foretrukne løsning, men når det er sagt, er vores fokus lige nu på at bevare det unikke stykke natur ovre på strandengen, og derfor er vi åbne for at se på alle løsninger,« siger gruppeformand Tommy Petersen, som imidlertid mener, at der er »langt bedre« muligheder: »Vi vil hellere se på, hvor i byen vi kan fortætte byggeriet, bygge højere, konvertere erhvervs-til boligkvadratmeter, og så vil vi gerne afregne kontant på By &amp; Havns gæld. For os er det en meget bedre løsning end at bygge på andre grønne områder,« siger Tommy Petersen.Men han fastslår samtidig: »Hvis de Konservatives forslag var én af de sidste udveje, ville vi være åbne over for det.«. Spidskandidat til Borgerrepræsentationen for SF Sisse Marie Welling sætter spørgsmålstegn ved, om det er muligt at bygge på det område, der lige nu er reserveret til campingplads, fordi jorden på den tidligere losseplads måske er for porøs til at blive piloteret og bære et større byggeri: »Men vi har hele tiden sagt, at vi er meget villige til at rykke byggeriet forskellige steder hen. For os er det bare rigtig vigtigt, at vi får afdækket alle muligheder først,« siger hun.Hverken Økonomiforvaltningen i Københavns Kommune eller By &amp; Havn kan bekræfte, at jorden på området ikke kan piloteres, for de har ikke foretaget tekniske undersøgelser af den.Enhedslisten i København er til gengæld ikke interesseret i at rykke byggeriet fra de seks procent af Amager Fælled til campingområdet, men sætter i stedet sin lid til et nyt flertal efter kommunalvalget: »De Konservative, de Radikale med flere har sat sig selv i en kattepine ved oprindeligt at have accepteret et byggeri på strandengen, og derfor har jeg fuld forståelse for, at partierne lige nu forsøger at redde situationen med alle mulige og umulige krumspring. Men at flytte det til området for campingpladsen ser Enhedslisten ikke som et realistisk eller ønskeligt forslag. Vi vil ikke acceptere et massivt boligbyggeri noget sted på Amager Fælled, og vi er sikre på, at vælgerne deler denne opfattelse.Derfor foretrækker vi at løse problemet efter kommunalvalget, hvor vi forhåbentligt står med et grønt flertal,« siger teknik-og miljøborgmester Morten Kabell (EL) i et skriftligt svar til Berlingske.I samme ombæring anklager Morten Kabell de Konservative for at være populistiske i kølvandet på en Kantar Gallup-måling for Berlingske tidligere på sommeren: »For snart et år siden nåede de Konservative selv frem til, at det ikke er realistisk at placere boligbyggeriet andre steder på fælleden.Forslaget virker mere som et desperat træk i en valgkamp, hvor københavnerne har tilkendegivet, at miljøet betyder meget for dem,« siger borgmesteren.Berlingske har også spurgt overborgmester Frank Jensen (S), om han kunne være interesseret i at flytte byggeriet. Han sidder imidlertid i budgetforhandlinger, men partiets gruppeformand, Lars Weiss, har besvaret spørgsmålet i en SMS: »Helt grundlæggende har vi ingen intentioner om at bygge på fredede arealer.«.perd@berlingske.dk 
De Konservative er klar til at rykke boligbyggeriet fra de omdiskuterede seks procent af Amager Fælled til et andet sted på fælleden. Forslaget kunne principielt redde den gamle strandeng, men Enhedslisten vil ikke være med.
Det er misvisende at tale om, at ' kun' seks procent af Amager Fælled berøres af de omstridte planer om at bygge 2.500 boliger på området, og dermed konkludere, at forringelsen af naturværdierne er tilsvarende små.Det fastslår lektor på Københavns Universitet Hans Henrik Bruun, efter at fortalerne for projektet har sagt og skrevet, at det kun er en meget lille del - seks procent - af hele fælleden, som berøres af byggeriet af en ny bydel, der skal være fuldendelsen af Københavns satellitby, Ørestad.Han har en anden måde at regne på: Hans Henrik Bruun peger på, at fælleden for langt den største del består af affald, der gennem årtier er blevet hældt ud i vandområder som opfyld.Og det har ikke den store naturbevaringsværdi - om end det kan være til glæde for friluftsfolket.Af den resterende - og mindre - del af fælleden, som er den biologisk værdifulde del med mange sjældne dyre-og plantearter, er det dermed hele 70 procent, der forsvinder med byggeriet, lyder hans beregning.De tilbageværende 30 procent af den artsrige del får samtidig meget ringere værdi, fordi de mange arter af dyr og planter næppe vil kunne opretholde levedygtige bestande på et så reduceret areal.»Hvis man fjerner 70 procent af den biologisk værdifulde del af fælleden, vil det for de fleste sjældne planter og insekter være slut over en periode. Måske kan en del af padderne overleve, men som sammenhængende naturområde, som det er i dag, vil det ikke kunne overleve«, siger Hans Henrik Bruun.Af den del af fælleden, der ligger inden for den gamle kystline, og som stammer tilbage fra stenalderen, er det meste allerede forsvundet på grund af byggeriet af Ørestad og Bella Center.»Så tabet er allerede stort, men der er tale om dødsstødet til den allersidste del af den gamle strand, hvis de byggeplaner, som er på bordet, realiseres«, lyder advarslen fra Hans Henrik Bruun.Han tilslutter sig et forslag fra De Radikale om at flytte byggeriet nogle hundrede meter mod vest til et - fredet - område på den anden side af det nuværende vandrehjem. Og til gengæld frede de hektar, der nu er planer om at bygge på.Men han erkender også, at det er svært at ophæve en fredning for at bytte den med en anden.Regnestykkerne fygerDer bliver også lavet andre regnestykker på omfanget af det kommende byggeri.Erhardt Franzen fra Amager Vest Lokaludvalg mener, at det er politisk manipulation, når tallet seks procent bringes på bane af byudviklingsselskabet By &amp; Havn som udtryk for, hvor meget af hele fælleden der forsvinder.Efter Erhardt Franzens beregninger er det snarere 15 procent af hele fælleden som naturområde, der bliver forstyrret.Det regner han ud sådan her: Hele Amager Fælled alt inklusive er på 325 hektar, og trækker man vandrehjemmet, boldbaner, et område udlagt til campingplads og andet fra, kommer man ned under 275 hektar. Lokalplanen for det nye byggeri udlægger 40 hektar som projektområde.Det er cirka 15 procent af de 275 hektar.Jakob Hougaard, socialdemokratisk medlem af miljø-og teknikudvalget i København, synes stadig, at det er relevant at hævde, at det kun er seks procent, som berøres.»Hvis man er biolog, fokuserer man på, hvor der findes vokshatte og brændeskærm (en svamp og en plante, red.), og så er man mere interesseret i dem end den natur, der gror oven på en gammel losseplads med opfyld. Men er man børnefamilie og vil på udflugter og spille bold, er man interesserede i de områder, der plejes af kommunen, og som ikke nødvendigvis er så biologisk enestående.Det afgørende er øjnene, der ser«. Jakob Hougaard mener, at »nogen prøver i debatten om biodiversitet på Amager Fælled at skabe en illusion om, at disse planter og dyr kun findes her, og at det nærmest er det hvide næsehorns sidste levested«. »Det er forkert. Mange af de planter og dyr vokser også andre steder på Vestamager.Meget af den natur på Amager Fælled, der er så meget diskussion om, findes flere steder på Kalvebod Fælled og ned til Kongelunden«, siger Jakob Hougaard.Efter hans opfattelse kommer aktivisternes kamp for det særlige strandengsområde på Amager Fælled alt for sent.»Det er korrekt, at der fortsat er en ret stor biodiversitet der, hvor der skal bygges, men området er ikke ret stort og byudviklingen og lossepladser, som indkapsler området, betyder, at de økologiske forhold for dyr og planter langsomt vil blive undermineret, også selv om vi undlod at bygge. Derfor er modstanden mod byggeplanerne nærmest lidt sørgelig«, siger Jakob Hougaard.I stedet anbefaler han, at der gøres mere for at fastholde større sammenhængende naturområder.Han understreger også, at byggeriet af Ørestad og anlæggelsen af metro har åbnet adgangen til de store naturområder for københavnerne, og i den proces »vil menneskers behov altid skulle opvejes mod rene naturinteresser«. Steffen Rasmussen fra byggemodstanderne i organisationen Amager Fælleds Venner mener ikke, at Jakob Hougaard har ret i, at der er helt tilsvarende naturværdier på resten af Vestamager: »Der er muligvis små kolonier med den slags sjældne planter og dyr nogle steder på Kalvebod Fælled, men den største koloni er på Amager Fælled, hvor de nye bygninger skal stå. Og så snakker Jakob Hougaard om områder, der ligger i Tårnby Kommune. Men vi mener, at vi i Københavns Kommune skal passe på vores egen natur og bevare noget af det oprindelige«.flemming.christiansen@pol.dk 
AMAGER FÆLLED Byggeri på oprindelig natur på Amager Fælled er blevet et stort emne i den københavnske kommunalvalgkamp. Alle regner på, hvor store eller små skaderne bliver.
Klokken er 15.50 torsdag, og det er myldretid i København. På veje, på skinner, på fortove og cykelstier.Men ikke på den suverænt mindst benyttede af alle byens metrostationer: Sundby.Her er stille. Kun omkring 700 personer stiger på metroen her hver dag ifølge statistikken.Ude på Ørestad Boulevard suser biler forbi i en jævn strøm, men på de to perroner, hvor de ubemandede metrotog ankommer med få minutters mellemrum med retning mod Vestamager eller Vanløse, er der tomt meget af tiden.Eller nej, nu kommer der en mand ud af et netop ankommet metrotog.Det er arkitekt Henrik Oddershede, som bor en kilometer herfra. Han bruger metroen hver dag til og fra arbejde. Og han er glad for den 15 år gamle station, meddeler han. Han cykler hen til den, for han bor cirka en kilometer væk. Om han har en oplevelse af at bo decideret »stationsnært«, som byplanlæggere siger? »Nej, ikke med en afstand på en kilometer«, fastslår han.Henrik Oddershedes oplevelse passer med så mange andre storbyboers: Nemlig at en kilometer ikke er det samme som »i nærheden af en station«. Faktisk ligger grænsen for, hvad vi opfatter som en bekvem gåafstand til en station snarere på 600 meter, og det er et mål i København, at så mange som muligt skal have så kort til stationen.Kigger man fra perronen over på den anden side af Ørestad Boulevard, ser man en variation af buskads og græs i det, der er en flere tusind år gammel strandeng, en del af Amager Fælled. Her skulle vildnisset være ryddet, så der efter planen kunne bygges en ny bydel med 2.500 boliger.Og den 5.000 beboere store bebyggelse skulle ifølge planerne have været med til at ' fodre' den til tider lidt spøgelsesagtige metrostation med nogle flere passagerer.Men efter at overborgmester Frank Jensen (S) i denne uge har droppet byggeplanen, i erkendelse af at han ikke får flertal for den politisk - og fordi mange københavnere er gået med i en protestaktion for bevarelse af det særlige naturområde på fælleden - ser det mindre godt ud for den ensomme metrostation. Og ikke mindst økonomien i den.1 kilometer er for langt at gåPlan B er ifølge nogle politikere på rådhuset, primært i Venstre og de konservative, at flytte den planlagte bydel længere mod vest for at undgå at smadre sjældne planter og dyr.Men med det resultat, at indbyggerne får lidt over en kilometer til stationen. Og så er bebyggelsen ikke så »stationsnær« længere.Når metroens cityring åbner om et par år, vil 85 procent af københavnerne faktisk bo under 600 meter til en metro-eller togstation. Men altså ikke de kommende beboere i den nye bydel på fælleden.Hvis den bliver til noget.Direktør Ellen Højgaard Jensen fra Dansk Byplanlaboratorium er ikke i tvivl om, at den over en kilometer lange spadseretur kan blive et problem. Den ligger på smertegrænsen for mange. Og at nogle så finder andre transportløsninger end Sundby station - måske en bil.Det er skidt for arbejdet med at skabe en bæredygtig by, understreger hun, »hvor vi ikke bruger for meget individuel transport og alt for meget energi«.Byggeriet kommer til at ligge for sig selv, påpeger Ellen Højgaard Jensen.»Det bliver mere forblæst, hvor man skal vandre ret langt, og du står af og på metroen nærmest på en bar mark. Ved nogle af byggerierne i Ørestad Syd skal du i øjeblikket også gå ret langt hen over nogle meget forblæste arealer, og så kommer det til at virke, som om det ligger meget længere væk fra byen og ikke så integreret i den øvrige by«, siger hun.»Men mange kan jo selvfølgelig cykle«, som Ellen Højgaard Jensen tilføjer.220 millioner i klemmeI forbindelse med debatten om byggeriet på Amager Fælled har overborgmester Frank Jensen slået fast, at det vil koste kommunekassen to mia. kr., hvis der slet ikke kan bygges på fælleden. Primært fordi der ikke kommer penge ind fra grundsalg.Men i det beløb er også indregnet 220 mio. kr. i tabt indtægt til Metroselskabet pga. manglende passagerer - penge som kommunen i så fald vil skylde Metroselskabet.Det var i går ikke muligt at få en kommentar fra Metroselskabet til flytningen af byggeriet ved Sundby Station, men ifølge Politikens oplysninger skal de 220 millioner kroner ses som en tabt indtægt over de næste 50 år.Og så stort bliver tabet altså kun, hvis bydelen slet ikke bygges på fælleden.Hvad det vil koste, hvis gåafstanden bliver en kilometer, foreligger der, så vidt vides, ikke beregninger på.Men der er partier på Rådhuset, som går ind for en mere vidtgående model med helt at fjerne byggeplanerne på fælleden.Blandt andet De Radikale, hvis gruppeformand Tommy Petersen siger, at »det er klart, at når vi ændrer på planerne, så vil det have en effekt på brugen af Sundby metrostation«. »Det mener jeg er prisen værd for, at vi kan beholde ét af byens mest unikke naturområder«, siger Tommy Petersen.flemming.christiansen@pol.dk Det bliver mere forblæst Ellen Højgaard Jensen, Dansk Byplanlaboratorium.
AMAGER FÆLLED Flyttes en planlagt bebyggelse til 5.000 mennesker på Amager Fælled nogle hundrede meter, får hovedstadens mindst trafikerede metrostation formentlig ikke det passagerløft, der var lagt op til.
I de seneste ti år har jeg boet på Amagerbro, den del af øen, der ligger tættest på resten af København, og føler egentlig, at jeg kender mit lokalområde ret godt. Men jeg ser åbenbart kun toppen af isbjerget, for der er nyt liv dernede i dybet, hvor Amager strækker sig mod det ukendte. Jeg oplever mest det område i mørke, når jeg efter en bytur kører et godt stykke ud ad Amagerbrogade for at ramme områdets eneste shawarmabar, der er åben efter klokken 2 om natten.Men den onsdag aften, da jeg cyklede ud mod den nyåbnede Toto Vin &amp; Spisebar på Amagerbrogade 145, havde jeg det som en opdagelsesrejsende i et tropelandskab.Der var mere og mere liv, efterhånden som jeg kom frem. Den hippe burgerbar Jagger har åbnet en filial herude, Sticks'n'Sushi er kommet til, og der er kommet kaffebar, juicebar og Whammy Bar. Der kommer min ven tit. Han bor lige om hjørnet og behøver ikke længere at tage ind til brokvartererne for at føle sig hip med en økopilsner i hånden.Om lørdagen henter han morgenbrød i Lagkagehuset. Det er lige åbnet, og det er dejligt, for så behøver han ikke cykle helt til Christianshavn.»Men shit, hvor køen er lang i weekenden«, siger han til mig her på Toto, som også allerede er så populær blandt de lokale, at vi ikke havde fået plads, hvis vi ikke havde bestilt på forhånd.Det ligner en ny kultur, der er opstået nedefra. Men der er faktisk tale om en topstyret gentrificering sat i værk af den virksomhed, der ejer flere af områdets boligkarreer. Den caster simpelthen sine erhvervslejere. Damefrisøren Sussy bliver afvist, mens du er velkommen til at åbne en butik, der tilbyder specialøl til amarkanerne. Det er groft karikeret, men faktum er, at Totos nabo hedder Fish &amp; Beer og sælger mere end 400 øl fra hele verden. På den måde sikrer man, at området bliver attraktivt for en ny og købestærk gruppe af boligkøbere.Belgisk øl og naturvin presser boligpriserne i vejret.Et glimt af katastrofeHeldigvis var klientellet denne aften ret blandet. Der var nytilflyttere med independent fuldskæg, men andre steder sad der gæster med Amager skrevet i ansigtet. Som de kvinder, der sad ved nabobordet. De var i 40' erne. Der var også yngre gæster. Og ældre ægtepar.Alle virkede hjemmevante i selskab med de afslappede værter, som fortalte om både biodynamiske vine og konventionelle klassikere uden at virke som missionærer på udebane. Her var simpelthen bare virkelig rart at være.Som mange andre nye vinbarer serverer Toto snacks og småretter med et højere ambitionsniveau end at stille sulten mellem glassene. Og de har endda udvidet konceptet med tre store hovedretter på kortet. Det virkede som en meget dårlig idé denne aften, så lad os lige tage dem først.Jeg havde ellers bladret mig gennem velsmagende lag af hvidt torskekød, inden jeg kom ind mod benet, hvor det blev så råt, at det var uappetitligt. Ærgerligt, for der var god syre i underlagets beurre blanc og godt med frisk stenbiderrogn på toppen.Skiverne af den grillede lammeculotte på den anden tallerken var neutrale i smagen, og hvis kokken havde smagt på rettens broccolini, havde han smidt dem i skraldeposen. De var svitset sorte så mange steder, at de smagte af kul.Ekstremt bittert og så brændt, at munden instinktivt spytter det ud for at sikre artens overlevelse.Det var samme problem med de to sideorders.Rosenkål med bacon og grillet hvidkål med parmesan. Branket og indbagt til en blød, besk og bitter nitte.Som et trattoria i TorinoDet var så også, hvad der var at sige om Totos mangler. Det var store fejl, men de kunne ikke ændre på den gode stemning efter to snacks og fire fremragende småretter til 80-100 kroner stykket.Aftenens topscorer var en superfrisk burrata, der er en daggammel mozzarella, som overhældes med fløde og pakkes sammen til en bylt med en herlig porøs og mælket midte.Her lå den med bagte rødbeder og en kold suppe af rødbedesaft med syre og anissødme, som passede ekstremt godt til den milde og uhyre friske ostesmag.Deres hjemmelavede agnolotti med et fyld af gedeost, og sæsonens første ramsløg var som tilberedt af en garvet italiener på et trattoria i Torino. Den piemontesiske variant af ravioli var dejligt al dente og fyldet perfekt balanceret mellem de to enkle, men markante smagsgivere. Overhældt af en en god beurre blanc og drysset med lidt parmesan var det en fuldendt antipasto.Skiver af rimmet lyssej med kærnemælk, dildolie og agurker var også godkendt, mens de lyngrillede kalvehjerter med romescosovs var en lille genialitet.Masser af grillsmag fra den knasende skorpe og en mild sødme fra den vanvittig møre midte.Til dessert bød vi os selv på is i tre varianter, hvor særligt kuglen med smag af popcorn blev det punktum, der sanktionerede succesen. Den kunne jeg æde mig livstruende tyk i og stadig føle, at det var risikoen værd. Fløde sigtes fri for de popcorn, den har trukket smag fra, og røres til en is med salt, fedme og majsens dybe smag. Pragtfuldt! Vinkortet var globalt orienteret og udogmatisk spredt mellem naturvin og konventionelt produceret velsmag.Vi var forbi Quady North i Oregon og deres røde Bomba og hvide Pistolleta, aftenens to bedste glas, og på en vild tur til Baskerlandet med hidsig frisk syre i Donione Gorrondos bud på den tørre txakolivin. En sancerre og en riesling var mere velkendte i smagen, men ligeså velvalgte til maden af vores sympatiske og vidende vært. Amager rykker!joakim.grundahl@pol.dk Fløde sigtes fri for de popcorn, den har trukket smag fra, og røres til en is med salt, fedme og majsens dybe smag.Pragtfuldt!.
MADANMELDELSE TOTO VIN &amp; SPISEBAR Toto er en af de bedste af mange nyåbninger, der gør Amager en omvej værd.
Københavns overborgmester, Frank Jensen (S), er kommet under pres, efter at den økonomiske redningsplan for prestigeanlægget Amager Bakke er stødt på grund. Det 4 mia. kr. dyre forbrændingsanlæg er alt for stort til hovedstadens affaldsmængder, men en plan om at sende affald fra Vestforbrænding i Glostrup til Amager Bakke kan alligevel ikke lade sig gøre, så nu står kommunerne bag Amager Bakke med udsigt til et tab, som kan ende i milliardklassen.Side 6-7.

Guitarsoloerne forstummer. Amagerkanernes yndlingsspillested Amager Bio lukker og slukker for en stund, når lokalerne på Øresundsvej 6 skal gennemgå en større renovering. Det skriver Amager Bladet.Efter planen skal renoveringen igangsættes i starten af marts og vil vare indtil sidst på året. Når dørene åbner igen, vil publikum kunne opleve den gamle biografsal fra 1939 med mere moderne faciliteter, for både garderobe og toiletter skal bygges om. Samtidig kommer spillestedet til at kunne huse flgæster, de to scener vil blive forbundet med en fælles foyer, og et mere åbent indgangsparti vil se dagens lys.Men der sker også ting og sager bag scenen. I backstage-rummene får musikerne og andre optrædende artister bedre faciliterer i form af flbaderum og i det hele taget større lokaler.Selv om Amager Bio altså vil være lukket det meste af 2018, vil spillestedet under navnet ' Amager Bio On Tour' arrangere koncerter rundt omkring i regionen med deres faste samarbejdspartner, Musikforeningen 5-øren.Amager Bios lillebror, BETA, vil ikke være lukket under renoveringsarbejdet.fiyasar@pol.dk .
Amager Bio holder lukket det meste af 2018. Spillestedet skal bygge om og må derfor lukke for al aktivitet i otte måneder. Men når det åbner igen, vil der være bedre faciliteter til både publikum og de optrædende artister.
Amager Fælleds Venner er både glade og lettede over, at Frank Jensen har meldt ud, at han ikke længere vil kunne stemme for en bebyggelse på strandengen. Det er en vigtig beslutning til gavn for byens vilde natur.Amager Fælled er i sin helhed værdifuld som både hjemsted for vild natur - og et grønt rekreativt åndehul for mange københavnere.Vi ønsker derfor, at hele Amager Fælled bevares som naturområde, til gavn for både mennesker og natur.Amager Fælled uden for Ørestadsområdet er fredet, og det gælder også for campingpladsområdet.Der har været gode grunde til fredningen. Amager Fælled udgør en vigtig grøn lunge i hjertet af København, og den er en del af det sammenhængende naturområde Naturpark Amager.Vi er i Amager Fælleds Venner meget bekymrede for den placering, som nu er bragt i spil i den politiske proces, nemlig tankerne om at bebygge det område, som tidligere er blevet besluttet skal være en campingplads.Det er vores opfattelse, at hvis området, som er projekteret til en campingplads, bliver bebygget med 2500 boliger, vil det skade naturens udfoldelse på hele Amager Fælled, det vil sige også på den gamle strandeng.Det, som dansk natur mangler i dag, er plads til at udfolde sig. Der er derfor brug for en løsning, hvor der ses bort fra at bygge noget sted på Amager Fælled.Vi vil derfor opfordre partierne til allerede nu at meddele, at de ikke ser bebyggelse andet sted på Amager Fælled som en løsning, og at de er indstillede på at finde alternativer.Amager Fælled udgør en vigtig grøn lunge i hjertet af København.
LÆSERBREV.
På søndag den 7. maj klokken 10 inviterer Amager Fælleds Venner til folkering 2 på fælleden.Grunden til at den hedder folkering 2 er, at der tidligere har været afholdt en hånd-i-hånd-aktion, som blev meget succesfuld, så nu er ambitionen at lave en endnu større folkering, som gerne skal kunne omringe hele fælleden.Aktionen sker i protest mod planerne om byggeri af Amager Fælled Kvarter, der er et byggeri bestående af 2600 boliger med servicefunktioner på de historiske strandenge på Amager Fælled vest for Sundby Metrostation.Bag Folkering 2 står Amager Fælleds Venner, som blev dannet i 2016.Amager Fælleds venner arbejder for at bevare og passe på Amager Fælled.»Vi vil sende et klart og højt signal til vores politikere om, at naturen ikke er til salg. Amager Fælled er byens åndehul for borgere, dyr, insekter og planter og skal derfor bevares, inden vi begår uoprettelig skade,« skriver Amager Fælleds Venner i indbydelsen og fortsætter: »For at sende dette budskab skal vi møde talstærkt op. Vi skal være 8000 demonstranter, der vil danne én kæde langs Artillerivej, Njalsgade, Ørestads Boulevard og Vejlands Allé og derved slutte ring om hele Amager Fælled.«.HER MØDES VIDeltagerne mødes på seks forskellige " opsamlingspunkter" og fordeler sig derfra: 1. DR Byen Station.2. Sundby Station.3. Parkeringspladsen på hjørnet mellem Artillerivej og Vejlands Allé.4. Parkeringspladsen på hjørnet af Artillerivej og Rundholtsvej.5. På græsplænen over for Artillerivej 98c 6. Islands Brygge Metrostation.Særligt de lokale og cyklister opfordres til at møde op ved punkt 3, 4 og 5.Afslutning og fælles frokost ved højene med taler og musik hvor blandt andre Per Vers vil komme og give et nummer. Arrangørerne minder om, at man skal huske at medbringe madpakke og lidt at drikke.Du kan se et kort i tråden på: " Folkering 2 - Demonstration mod bebyggelse på Amager fælled" på Facebook.MORTORVEJ OG BYGGERIFolkering 2 er en protest mod initiativer, der vil ødelægge Amager Fælled - for eksempel planerne om en nedgravet motorvejstunnel med tilslutningsanlæg midt på Fælleden.Amager Fælled Kvarter vil ødelægge de historiske strandenge og deres EU-beskyttede plante-og dyrearter. Byggeriet vil indskrænke offentlighedens adgang til Amager Fælled. Motorvejen vil ødelægge fælleden fuldstændigt under byggeriet og mange år efter. Tilkørselsvejen vil opdele fælleden og støje.Regeringen har netop igangsat forberedelsesarbejdet til projektet, der kaldes. Havnetunnellen eller Østlig Omfartsvej.Arrangørerne appellerer om at sprede budskabet om folkeringen til så mange som overhovedet muligt. # FællesOmFælleden # BevarAmagerFælled".Husk også at skrive under på https:// www.skrivunder.net/ bevar_ koebenhavns_ naturhistoriske_ kronjuvel seks forskellige opsamlingspunkter rundt om amager Fælled søndag den 7. maj klokken 10.
MASSEAKTION I KØBENHAVN Mød op til kæmpe demonstration på søndag klokken 10 på Amager Fælled.
Der har den seneste tid været sagt og skrevet meget om Ørestad Fælled Kvarter, og fronterne er trukket skarpt op.Modstanderne af det nye kvarter er især københavnere, der har forenet sig i grupper på Facebook. Ved deres side står fire politiske partier på rådhuset - Enhedslisten, SF, Alternativet og de Radikale. Hovedargumentet imod byggeriet er byggeområdets biodiversitet.Fortalerne for byggeriet har ikke fundet sammen i store Facebook-grupper, men de tæller andre københavnere, et flertal i Folketinget og et flertal på Københavns Rådhus bestående af de resterende partier.Parterne kæmper indædt for hver sin sag.Imens flyver fakta og spørgsmål rundt i luften.Vi forsøger at besvare de vigtigste her: Hvorfor skal der egentlig bygges på engen på Amager Fælled? Der skal bygges, fordi et flertal i Folketinget har vedtaget det ved lov. »Lov om Ørestaden m. v.« fra 1992 satte rammen for en helt ny bydel, Ørestad, i København. Ørestadsselskabet, der i 2007 blev til By &amp; Havn, blev dannet af ejerne, Københavns Kommune og staten, i fællesskab. Selskabet skulle forestå udviklingen af Ørestad, herunder sælge arealer i Ørestad og bruge overskuddet på at bygge Ørestadsbanen, som vi i dag kender som metroen.Hvad er Ørestad Fælled Kvarter? Ørestad Fælled Kvarter udgør sidste etape af det område, der blev udlagt til Ørestad. Ifølge By &amp; Havn skal kvarteret være hjem for flere end 5.000 københavnere. Det er By &amp; Havn og Pension Danmark, der i fællesskab skal udvikle kvarteret over de kommende ti år.Hvor meget udgør Ørestad Fælled Kvarter af Amager Fælled? Lad os tage det fra toppen og ned. Naturpark Amager omfatter Amager Fælled, Kalvebod Fælled, Kongelunden og Sydamagers smukke kystlandskab. Naturpark Amagers samlede areal er på 35.000.000 m2. Det samlede areal af selve Amager Fælled - den grønne fælled nærmest byen - er 3.180.000 m2. Ørestad Fælled Kvarter udgør 187.000 m2.Regne, regne.... Ørestad Fælled Kvarter tager med andre ord seks procent af Amager Fælled eller knap én procent af Naturpark Amager.Passer det, at der vil mangle et antal milliarder i metrokassen, hvis man ikke bygger? Ja, for pengene er brugt på metrobyggeriet i København, så der er en ubetalt regning på omkring to mia. kr. De penge skal findes et andet sted. Partierne, der er imod byggeriet, har foreslået at finde en ny byggegrund, finde pengene i kommunens budget, bygge tættere og højere på kommunale grunde eller betale gælden over tid. De mener, at det er et spørgsmål om politisk prioritering at bevare Amager Fælled, for hvis Borgerrepræsentationen vil finde pengene, kan den finde pengene i sit budget, lyder det. Men det vil blive på bekostning af noget andet.Men jeg hørte jo, at Amager Fælled er fredet? Nej, de seks procent, hvor der ifølge planen skal opføres 2.500 boliger, er ikke fredet. Det er til gengæld resten af Amager Fælled. Det skete endeligt i 1994.Men er de seks procent af Amager Fælled så noget særligt? Det mener flere eksperter - i hvert fald hvis man sammenligner med store dele af resten af Amager Fælled. Selv om området i dag ligger i byzone, lå det i gamle dage tæt på vandet.Inddæmning har flyttet kystlinjen, men området har bibeholdt nogle af kvaliteterne fra sit gamle jeg: En strandeng. Men vigtigst er, at området ikke har været gødsket, pløjet eller påført muld. Det giver ofte større naturværdi.To af de danske biologer, der ved mest om Amager Fælled, lektor Hans Henrik Bruun fra Københavns Universitet og biolog Anders N.Michaelsen, anerkender begge området som noget særligt i forhold til resten af fælleden.Hans Henrik Bruun siger: »Næsten al jord i Danmark er kultiveret på den ene eller anden måde. Biodiversiteten topper på områder, der ikke er kultiveret. Sådan et område udgør byggeområdet - modsat størstedelen af resten af Amager Fælled, der især er inddæmmet havbund. Det er faktisk indiskutabelt.« Er det ligefrem uberørt natur? Byggeområdet på Amager Fælled er ved flere lejligheder blevet kaldt »uberørt«. Svaret afhænger af, hvad man lægger i ordet. Det er korrekt, at de seks procent af fælleden på intet tidspunkt har været under menneskers plov, og at jordlagene derfor ikke tidligere har været vendt. Men det er ikke korrekt, at området har været uden menneskelig indblanding. Eksempelvis har engen tidligere været benyttet til artilleri.Vi ringede og spurgte Anders N. Michaelsen, der i 2013 var bagmand på en af de største rapporter om flora og fauna på Amager Fælled, »Vidensindsamling Natur 2013 Amager Fælled«. I dag han ansat af By &amp; Havn til et projekt, der handler om at flytte den sjældne plante brændeskærm fra området. Her er hans svar: »Nej, det er ikke uberørt, det er der ikke en plet på denne jord, der snart er. Alt er sovset ind i vores gøren og laden. Men vi har ikke været inde at gødske det og pløje det, så det er faktisk forholdsmæssigt uberørt i forhold til store dele af fælleden,« siger Anders N. Michaelsen.Er dyrene og planterne på de seks procent noget særligt? Der er på selve By &amp; Havns matrikel registreret spidssnudet frø og stor vandsalamander, der er fredet på internationalt niveau. Også den lille vandsalamander og den grønne frø. Natsværmeren kridtugle er også en relativt sjælden.Der er blot fundet få fredede plantearter, blandt andet orkidéarten Kødfarvet Gøgeurt.Kritikere af byggeprojektet har oplistet en lang række plantearter, der ifølge dem alene er fundet på netop byggeområdet og ellers ikke i København.Hedelyng og kamgræs er to af dem.Flere af plantearterne er at finde på Den danske rødliste. Listen indeholder dog flere tusinde arter og er alene en vurdering af artens risiko for udryddelse. En plante som brændeskærm vurderes her som moderat truet, mens spidssnudet frø og stor vandsalamander ikke er truet.Findes de sjældne arter så kun på det planlagte byggeområde? Det er svært at sige, hvor bestemte arter findes.Men man kan sige, hvor de er registreret, og hvor de ikke er registreret. Hvis man ser på hele København, er en række plantearter ifølge Anders N. Michaelsen fundet på byggeområdet.Den meget sjældne plante brændeskærm findes på engen, men også andre steder på Amager.Vi spørger igen Anders N. Michaelsen: Er der planter eller dyr, der alene lever på By &amp; Havns område - og ikke på resten af Amager Fælled? »Ja.« Er der en plante eller et dyr, der kun lever dér - og ikke andre steder i København? »Ja, der er en række arter, som alene lever der, blandt andet hedelyng.« Er der plante eller et dyr, der kun lever dér - og ikke et andet sted i hele Danmark? »Nej, ikke hvad man ved af.« Vi stiller samme spørgsmål til Philip Hahn-Petersen. Han er miljøaktivist og kæmper mod Ørestad Fælled Kvarter. Han opsummerer: »Der er en række plantearter, der alene er fundet på de seks procent og ikke på resten af fælleden. Men dyr er mere mobile end planter, så jeg tror ikke, at der er et eneste dyr, der ikke findes andre steder også.« Men jeg har set billeder af døde frøer - må man slå fredede frøer ihjel? Du har måske set billeder af kvæstede frøer, som er blevet delt i Facebook-grupper, og som flere medier siden har bragt. Frøerne er døde, fordi By &amp; Havn i denne uge påbegyndte jordprøveundersøgelser af området på Amager Fælled og i den forbindelse har slået et stykke vegetation ned.Ifølge Miljøstyrelsen er alle frøer og padder fredede nationalt eller efter EUs habitatdirektiv, og det betyder, at man ikke forsætligt må slå dem ihjel.Én af de frøarter, som EU forsøger at beskytte, er den spidssnudede frø. Den lever som sagt på Amager Fælled, men findes faktisk i det meste af Danmark bortset fra øerne. Når Miljøstyrelsen skal vurdere, om der er sket en overtrædelse af reglerne, ser styrelsen på, om handlingen er sket forsætligt, og om den påvirker den lokale bestand af frø-eller paddearten i et område.Er det forsætligt drab på fredede frøer, når By &amp; Havn tager ud i et område med maskiner for at lave jordprøver? »Vi kan desværre ikke umiddelbart vurdere, om det er forsætligt,« siger Annette Samuelsen, kontorchef Miljøstyrelsen.Kan man ikke bare finde en byggegrund et andet sted? Her er det korte og præcise svar: Fortalerne siger nej. Partierne imod siger ja. I hvert fald mener sidstnævnte, at det må være muligt at sprede de 2.500 boliger rundt omkring i København.De partier i Københavns Borgerrepræsentation, som vil bremse byggeriet, har blandt andet peget på Refshaleøen, Kalvebod Fælled og nye opfyldninger i Nordhavn som mulige nye byggegrunde.Et notat fra By &amp; Havn viser imidlertid, at det ikke er mulige byggegrunde - i hvert fald ikke uden at bringe flere penge på bordet. Eksempelvis er Refshaleøen ejet af pensionskasser, og Kalvebod Fælled er fredet og ejet af Naturstyrelsen. Opfyldninger i Nordhavn er teknisk muligt, men området mangler infrastruktur, og samtidig vil nye opfyldninger ikke kunne laves tids nok til at løse boligmanglen i København, så det er heller ikke en mulighed ifølge notatet. »Københavns Kommune har i 2016 undersøgt knap 20 foreslåede alternative byggegrunde, men ingen er fundet egnede, da de enten ejes af andre end kommunen eller er fredede,« skriver kommunen.Kan et flertal stoppe byggeriet? Ja, et flertal kan stemme en kommende lokalplan for området ned og sætte en stopper for planerne om at bebygge de seks procent af fælleden.Det vil imidlertid kræve en ny politisk magtbalance i Københavns Borgerrepræsentation, for som det ser ud i dag, er der flertal for lokalplanen med stemmer fra Socialdemokratiet, Venstre, DF, de Konservative og Liberal Alliance.perd@Berlingske.dk pbu@berlingske.dk Der er en række plantearter, der alene er fundet på de seks procent og ikke på resten af fælleden. Philip Hahn-Petersen, miljøaktivist og modstander af Ørestad Fælled KvarterNej, det er ikke uberørt, det er der ikke en plet på denne jord, der snart er. Anders N. Michaelsen, medforfatter til rapporten »Vidensindsamling Natur 2013 Amager Fælled«.Fakta: FAKTAFlyttedag for frø og planteDer findes både spidssnudet frø og stor vandsalamander på By &amp; Havns matrikel i Ørestaden. Ifølge EUs habitatdirektiv skal By &amp; Havn derfor lave en plan for, hvordan bestanden bevares. Dette gør By &amp; Havn især ved at grave nye vandhuller i nærområdet, hvor dyrene kan yngle. By &amp; Havn er også i gang med et projekt, der handler om at flytte/ omplante den sjældne plante brændeskærm.6% Så meget udgør det omdiskuterede område, hvor Ørestad Fælled Kvarter påtænkes bygget, af Amager Fælled.
Stemningen er krigerisk, og konflikten er malet op som naturen mod kapitalismen. Men hvad er egentlig op og ned i sagen om Ørestad Fælled Kvarter?
Tekniske problemer vælter ned over prestigeprojektet Amager Bakke, der styrer imod uventede ekstraregninger og manglende indtægter for 180 mio. kr. i 2017. Det viser interne bestyrelsesdokumenter, som Jyllands-Posten har fået aktindsigt i.Det er skidt nyt for affalds-og varmekunderne i hovedstaden, der med stor sandsynlighed kan se frem til højere priser på grund af de økonomiske tab.»En stor del af de ekstraregninger og manglende indtægter, som rammer driftsresultatet i 2017, vil resultere i højere forbrugerpriser for varme og renovation næste år. Det kan ikke være anderledes,« siger professor på Aalborg Universitet Per Nikolaj Bukh.Som Jyllands-Posten har afdækket i en lang række artikler, har Amager Bakke været ramt af den ene skandale efter den anden, siden politikerne i de fem storkøbenhavnske ejerkommuner i 2012 gav grønt lys til at bygge det nye kæmpeanlæg.Tekniske fejlHovedstadens nye store affaldsforbrændingsanlæg er blevet forsinket pga. en række tekniske fejl fra Esbjergvirksomheden B&amp;W Vølund, der leverer selve forbrændingsovnene til Amager Bakke. Helt galt gik det i sommerferien, da man måtte lagre tonsvis af københavnernes madaffald, fordi det nye anlæg brød sammen.Ifølge et halvårsregnskab rundsendt til Amager Bakkes bestyrelse har problemerne med det nye anlæg kostet 139 mio. kr. i årets første seks måneder, og tabene fortsætter i 2. halvår.Selskabet havde budgetteret med et overskud på 95 mio. for hele året, men forventer nu et underskud på 34 mio. kr. Underskuddet er endda blevet mindre, fordi man har udskudt afskrivninger og en stor regning for sammenlagt 71 mio. kr.Der kan komme mereHverken bestyrelsesformand Lars Weiss (S) eller direktør Dan Fredskov fra Amager Ressourcecenter (ARC), der ejer Amager Bakke, ønsker at udtale sig forud for bestyrelsesmødet den 28. september. Men i orienteringen til bestyrelsen giver den daglige ledelse udtryk for, at der meget vel kan komme flere ubehagelige overraskelser.Politikerne afsatte allerede sidste år 135 mio. kr. på grund af forsinkelse. De fortsatte problemer vækker vrede på Københavns Rådhus, hvor den radikale politiker Mette Annelie Rasmussen kræver en redegørelse.»Alt hvad der kunne gå galt, er jo rent faktisk gået galt her. Vi vil kræve, at der bliver udarbejdet en redegørelse af hele økonomien.Hvordan det skal ske, vil vi så lade være op til bestyrelsen.Men der skal simpelthen placeres et ansvar i denne sag,« siger hun.jakob.martini@finans.dk niels.sandoe@finans.dk Fakta: TIDSLINJE - AMAGER BAKKE-SAGEN2009: Et nyt kæmpe affaldsforbrændingsanlæg planlægges til at afløse det 40 år gamle Amagerforbrænding. Januar 2011: Den danske stjernearkitekt Bjarke Ingels vinder med sit forslag om at placere en 90 m høj skibakke på toppen. Januar 2012: Økonomiudvalget i Københavns Kommune skyder projektet til hjørne pga.bekymring for, at anlægget er for stort. Alligevel udpeger ARC Esbjerg-virksomheden B&amp;W Vølund som vinder af en milliardordre på Amager Bakke. Februar 2012: Daværende finansminister Bjarne Corydon (S) og miljøminister Ida Auken (SF - nu R) underskriver et brev, der fastslår, at Københavns Kommune ikke kan bruge regeringens miljøpolitik som årsag til at afvise finansieringen. August 2012: Fem ejerkommuner bliver enige om at gennemføre byggeriet af Amager Bakke.April 2016: En intern redegørelse viser, at Amager Bakke har udsigt til at mangle 1,9 mia. kr.Det skyldes, at der ikke er lokalt affald nok til at få økonomi i det store anlæg. Borgmestrene bliver enige om en redningsplan, der åbner for import af store mængder udenlandsk affald. Januar 2017: Adm. direktør for B&amp;W Vølund John Veje Olesen fyres på grund af forsinkelser og tekniske problemer med at levere ovnene til Amager Bakke. Februar 2017: En af fire kedler på ARC's gamle affaldsforbrændingsanlæg eksploderer. 19. april 2017: Ulla Röttger stopper som direktør for ARC og Amager Bakke. 11. maj 2017: Det første affald afbrændes på Amager Bakke, og få uger efter lukkes der ned for det gamle nedslidte anlæg. 27. juni 2017: Begge anlæggets forbrændingsovne må lukkes ned, fordi de såkaldte fødevandspumper havarerer. 28. september 2017: Bestyrelsesmøde, hvor man skal diskutere blodrøde regnskabstal for årets første seks måneder.
BAKKE: Tekniske fejl koster dyrt på affaldsanlægget Amager Bakke. Det viser interne bestyrelsesdokumenter.
Fremad-fortet har stået rankt og stærkt hele sæsonen, men da det afgørende slag om at klemme sig med i oprykningsstriden stod, faldt det fra hinanden.FC Helsingør slog til, da Fremad Amager var mindst beredt og stjal 3 point med nordpå.Det betyder, at de for alvor klemmer sig med i oprykningsstriden, der spidser til efter en dramatisk 24.spillerunde i 1. division, hvor fem hold har slået hul til forfølgerne.Fremad Amager havde kun tabt to kampe hjemme på Sundby Idrætspark i sæsonen, men selv om holdet gjorde det bedst i langt de fleste af spillets facetter, så var det gæsterne, der excellerede i det, som det hele handler om: At score mål.Fremad Amager-folk vil kræve at tilføje til den historie, at kampens dommer behandlede dem urimeligt i afgørende situationer.Allerede inden stadionuret havde snurret en omgang, følte hjemmepublikummet sig snydt, da Helsingør-keeper Mikkel Bruhn tabte bolden ned for fødderne af en Fremad Amager-spiller, der kunne trille den ind i det tomme net.Men fløjtepasser Kasper Madsen traf sin første af mange upopulære beslutninger til eftermiddag og gav Bruhn et diskutabelt frispark.Det ændrede dog ikke ved, at Fremad Amager sad ganske suverænt på begivenhederne i kampens indledning. Alligevel gik det galt.FC Helsingør dumpede efter 10 minutter en hjørnesparksbold ind til forreste stolpe, hvor anfører Rasmus Minor Petersen stod placeret.Den 198 centimeter høje forsvarsspiller måtte bukke sig for at snitte bolden i nettet med nakken.Gentagelse af historienEt tilbageslag for amagerkanerne, der dog fortsatte ufortrødent. Men alt imens trak det op til en udligning, da gæsterne slog til igen.Nogle skarpe FC Helsingør-kombinationer endte med et skarpt indlæg fra højre. Fremad Amagers bageste skanse, Mikkel Hasling, der ligesom målmandskollegaen i den anden ende havde en dårlig dag, slog bolden ned for fødderne af gæsternes Frederik Bay.Og så kunne FC København-lejesvenden let notere sig for sin første sæsonscoring.Efter pausen var hjemmeholdet igen efter dommer Kasper Madsen.Først fordi frontløber Anders Kaagh så rødt efter en hård tackling af Helsingørs Rasmus Minor Rasmussen.Og siden skyldtes brokkerierne, at hjemmeholdets Martin Jensen burde have fået et straffespark - i stedet fik han gult for film.Men hjemmeholdet - og i særdeleshed driblestærke Jensen - gav dog ikke op. 10 minutter før tid bragte de 10 Fremad Amager-folk spændingen tilbage i opgøret. Martin Jensen sendte en god bold frem til færøske Finnur Justinussen, der med hjælp fra keeperen scorede sit første sæsonmål.I overtiden var selvsamme Justinussen tæt på at fordoble sin måltotal, men hans hovedstød gik lige forbi mål.Vildt comebackResultatet betyder, at Fremad Amager er hægtet fra i toppen af 1. division, mens FC Helsingør nu kun har 2 point op til den tredjeplads, der giver oprykningskampe til sommer.Christians Lønstrups mandskab er nummer fem.Også Erik Rasmussens Vendsyssel holder fast efter en vild kamp på hjemmebane mod Vejle.0-2 stod der på måltavlen, da der manglede 7 minutter, og nordjyderne begyndte at tage fat. Tre mål lavede Vendsyssel i lynfart - det sidste af dem på et saksespark af Christian Moses i overtiden.Dermed rykker de op på fjerdepladsen.1 point efter FC Roskilde, der er nummer tre, og 6 bag Hobro, der led forårssæsonens første pointtab med 0-0 mod HB Køge.sporten@pol.dk 
FC Helsingør scorede sig 3 afgørende point på udebane mod Fremad Amager.
Pensiondanmark har sikret sig et stort udviklingsområde i Ørestad, Ørestad Fælled kvarter, hvor pensionsselskabet sammen med By &amp; Havn skal udvikle 40 hektar land til 260.000 etagemeter boliger og erhverv, der dog kun kommer til at fylde 19 hektar. 
Der er stærke følelser på spil, når Pensiondanmark og By &amp; Havn vil udvikle et nyt byggefelt på Amager Fælled, der er en del af Ørestad . 
Med et solidt tråd i pedalerne suser Susan Ruprecht gennem Amager Fælled på vej hjem fra arbejde. Men hun bremser gerne, så gruset letter, for at give sit besyv til debatten om den planlagte nye bydel i det ene hjørne af det grønne område.»Det må ikke ske. Så meget natur har vi ikke tilbage i København, og der er jo kommunalvalg til november, så der er håb om at få beslutningen ændret,« siger hun, der har deltaget i sommerens aktioner mod planerne. F. eks.var hun med til at danne kæde med hundredvis af modstandere rundt om den kommende byggeplads for at demonstrere den samlede uvilje.Med sin korte kommentar rammer hun den hovedpine ind, som klemmer over panden hos et flertal på Københavns Rådhus - ikke mindst overborgmester Frank Jensen (S).Forhindrede fallitFor byggeriet er både politisk og økonomisk en nødvendighed set gennem flertallets briller - der bliver flere og flere københavnere, og i øvrigt er bydelen planlagt i forbindelse med den store øvelse, som i begyndelsen af 1990' erne blev konstrueret for at redde hovedstaden fra fallit: Mod at sælge en masse kommunale grunde fik København en metro for pengene, og dermed er de 2 mia. kr., som værdien af byggegrunden på Amager Fælled repræsenterer, for længst brugt.Men modstanderne af byggeriet er ikke så optaget af fortiden, men mere af fremtiden - både for den spidssnudede frø og vandsalamanderen, som sammen med en række sjældne planter lever i det område, som i tidernes morgen var strandeng og aldrig har været under plov.Selv om tilhængerne argumenterer med, at der er plads til de sjældne arter uden for den nye by, og at arkitekterne har forsøgt at trække naturen ind mellem boligerne, har det ikke dæmpet modstanden.Johan Olsen fra Magtens Korridorer synger stadig hjerteskærende på Youtube »lad ingen tage den sidste blomst« på Gasolins gamle Langebro-melodi.Frank Jensen argumenterer med, at der stadig er masser af natur til københavnerne.Det planlagte byggeri udgør kun 6 pct. af området, som stadig er adskillige gange større end Dyrehaven nord for København.På Københavns Rådhus har De Radikale flyttet sig fra ja-til nejsigere, og De Konservative har forsøgt sig med et forslag om at flytte bydelen en anelse, så den kommer til at ligge på en tidligere campingplads.Ræven er vækFlertallet er stadig intakt, men professor og valgekspert Kasper Møller Hansen fra Københavns Universitet vil ikke spå om, hvorvidt flertallet - eller planerne - også holder helt frem til valgdagen den 21. november.»Amager Fælled er et eksempel på, hvordan en tilsyneladende fredelig sag kan blusse op og blive meget kontroversiel.Det er fornuft over for følelser. Mange løber sig en tur på Amager Fælled og bryder sig ikke om, hvis København løber tør for natur,« siger han, der også vurderer, at politikerne har forsømt at opdatere argumenterne i forhold til byens borgere.»De er nemlig nogle helt andre end de indbyggere, byen havde for 25 år siden. I dag er det ressourcestærke mennesker, som prioriterer miljøet meget højt og ikke kun er optaget af mere vækst. Ved det seneste valg stemte 20 pct. i brokvarterer jo på Alternativet, så det politiske bykort har forandret sig markant,« siger han.Hver dag cykler Kitty Vandal Kabel også over fælleden frem og tilbage mellem Valby og Amager, og hun ønsker ikke at cykle blandt huse.»Vi har allerede mistet meget natur herude. Tidligere var der ræve og snoge i området, men de forsvandt med metroen, så nu må det slutte,« siger hun.hanne.fall.nielsen@jp.dk Amager Fælled er et eksempel på, hvordan en tilsyneladende fredelig sag kan blusse op og blive meget kontroversiel.Kasper Møller Hansen, professor ved Københavns Universitet.Fakta: Her skal bygges boliger19 hektar af Amager Fælled - det svarer til 6 pct. af hele området - har siden starten af 1990' erne været udlagt til boligbyggeri. Ørestad Fælled Kvarter hedder den nye bydel.Der er planlagt byggeri af 260.000 kvadratmeter.Byggeriet skal udformes som etagebyggeri - højst seks etager. Bydelen skal også rumme en skole. Der bliver plads til ca.5.000 beboere.25 pct. af boligerne er planlagt som almene lejeboliger.
Planerne for nybyggeri på fælleden kan holde sølvbryllup. Alligevel kører debatten i højeste gear. Fordi indbyggerne i København er skiftet ud, siger en valgekspert.
Strandengen er et af de sidste oprindelige naturområder i Københavns kommune - og har eksisteret i mindst 5000 år. Arealet har aldrig været pløjet, bebygget eller påfyldt jord.Helt tilbage til jægerstenalderen var der strandeng.Strandengens alder betyder, at der findes helt unikke planter, insekter, svampe og andet liv, som kun findes i oprindelig natur.Amager Fælled er så rig på forskellige dyr og planter, fordi den har været tilstrækkeligt beskyttet fra landbrugets brug af pesticider og kvælstof. Flere af insekterne på Amager Fælled er truede arter, som man ikke finder andre steder i Københavns Kommune.En række grønne organisationer, heriblandt Danmarks Naturfredningsforening, opfordrer til ikke at bygge på strandengen.
Et flertal med tre stemmer vil bygge 2500 boliger oven på en stor del af strandengen på Amager Fælled i København, som er et af de sidste oprindelige naturområder. natuR.
Det virker umiddelbart så oplagt.I en situation, hvor den økonomiske redningsplan for affaldsanlægget Amager Bakke er kuldsejlet, fordi der mangler affald til de nye store ovne, ligger det lige til højrebenet at skrue endnu mere op for importen af britisk affald.I forvejen er det planen at sejle i omegnen af 100.000 tons affald fra Storbritannien til Amager hvert eneste år.Men så simpelt er det ikke.EU har nemlig sat en grænse for, hvor meget affald og biomasse man må importere fra andre lande, hvis man stadig vil have monopol på borgernes affald i nærområdet.Netop derfor gør det rigtig ondt på Amager Bakkes økonomi, at man må opgive at overtage de 45.000 tons husholdningsaffald, som Københavns Kommune hvert år sender til Vestforbrænding i Glostrup. Københavns Kommune skal nu sammen med de fire øvrige ejerkommuner finde nye løsninger for at redde den langsigtede økonomi på Amager Ressourcecenter (ARC), som er selskabet bag Amager Bakke.Men de oplagte løsninger er svære at få øje på.BorgmesteraftalenDet var i foråret 2016, at det langt om længe gik op for borgmestrene i de fem ejerkommuner, at man havde bygget Amager Bakke alt for stort til det affald, som kommunerne tilsammen skulle have brændt af. Konsekvensen var et truende tab på 1,9 mia. kr. ifølge konsulenthuset PWC's fortrolige beregninger, som Jyllands-Posten er i besiddelse af.PWC gennemgik en stribe scenarier for, hvordan man kunne forhindre tabet, og da ejerkommunernes borgmestre i juni 2016 underskrev den såkaldte borgmesteraftale, havde man bl. a. givet grønt lys til affaldsimport og besluttet at flytte Vestforbrændings affald til Amager.Begge dele var politisk kontroversielle. Man valgte dem alligevel, fordi man ikke kunne se andre løsninger, hvis man ville undgå at sende borgerne en ekstraregning i milliardklassen. Nu er den ene del af planen strandet, fordi det bliver for dyrt for Københavns Kommune at trække affaldet hjem fra Vestforbrænding.EU-reglenARC begiver sig ud på en farlig vej, hvis man løser problemet ved at skrue yderligere op for affaldsimporten. Misteltenen er EU's såkaldte udbudsdirektiv, der for et par år siden blev indarbejdet i den danske udbudslov.Loven fastslår, at hvis et offentligt ejet forbrændingsanlæg henter mere end en femtedel af sin omsætning uden for sit eget område, skal ordren på afbrænding af det lokalt hentede affald sendes i udbud.Dermed vil Amager Bakke skulle byde på sit eget affald.Og selskabet vil komme under pres for at tilbyde en lavere pris for at brænde affaldet af, end man opkræver hos brugerne i dag. Samtidig risikerer Amager Bakke at miste affaldet til andre store forbrændingsanlæg, herunder gigantiske Sysav i Malmø.Eller som professor Brian Vad fra Aalborg Universitet udtrykker det: »De kan vælge at importere langt mere affald end forudsat.Det vil medføre en risiko for, at alt deres affald skal sendes i udbud, hvor de kan blive tvunget til at komme med et lavt bud for at få lov til at beholde affaldet. Det vil igen føre til en ekstra regning til brugerne.«.FusionsplanerneFor at få muligheden for at importere mere affald - uden at konflikte med EU-reglen - har Københavns Kommune de seneste år undersøgt mulighederne for at fusionere med enten forsyningsselskabet Hofor eller fjernvarmeselskabet CTR.Det vil øge selskabets samlede volumen og dermed betyde, at affaldsimporten kan øges uden at udgøre mere end 20 pct. af økonomien.Fusionsplanerne er ligesom affaldet fra Vestforbrænding en del af borgmesteraftalen den 13. juni 2016. Problemet er bare, at ejerkredsen er forskellig i de tre forskellige selskaber, og de kommuner, der i dag står uden for ARC's ejerkreds, har ingen interesse i at blive en del af problembarnet med skibakke på toppen.Bestyrelsesformand Lars Weiss fra ARC og Amager Bakke erkender da også, at fusionsforhandlingerne vakler.»Det er ikke nemt. Det skyldes blandt andet, at ejerkredsene i selskaberne er forskellige,« siger Lars Weiss.VokseværkDet er også en af grundene til, at man i Københavns Kommune nu overvejer at få ARC til at vokse på andre måder.Helt konkret står man i en situation, hvor man skal håndtere det plastaffald, som københavnerne er begyndt at sortere fra det brændbare husholdningsaffald. Her ser bestyrelsesformanden nu mulighed for at udvide ARC's forretningsområde.»Vi skal til at forholde os til, hvor vores håndtering af den udsorterede plast skal ligge. Det åbner op for, at ARC på den måde kan udvide forretningen og derved importere mere affald eller biobrændsel til affaldsforbrændingsanlægget på sigt,« siger Lars Weiss, der dog indrømmer, at den løsning kan rumme uheldige incitamenter.»Hvis det gjaldt om at kunne importere så meget som muligt, så kunne der være et incitament til at vælge eksempelvis genanvendelsesløsninger, der var så dyre som overhovedet muligt. Det kan jeg godt se en udfordring i,« siger Lars Weiss.Skulle de københavnske politikere give grønt lys for et stort dyrt nyt genanvendelsesprojekt på ARC, vil det dog ikke være nok. Da ARC ejes i fællesskab af fem kommuner, skal alle nikke ja til nye store udgifter for et selskab, der allerede har sprunget alle tænkelige budgetrammer.jakob.j.martini@finans.dk niels.sandoe@finans.dk Fakta: AMAGER BAKKE BorgmesteraftalenI foråret 2016 konkluderede konsulenthuset PWC, at Københavns nye prestigebyggeri, affaldsforbrændingsanlægget Amager Bakke, styrede mod et tab på 1,9 mia. kr., fordi der ikke var affald nok til, at anlægget til 4 mia. kr. kunne løbe rundt.Borgmesteraftalen om Amager Bakke blev indgået i juni 2016 mellem borgmestrene i de fem ejerkommuner: København, Frederiksberg, Dragør, Hvidovre og Taarnby.Aftalen skulle forhindre et milliardtab og en truende konkurs for Amager Bakke.Problemet var, at de københavnske husholdninger ikke kunne levere affald nok til det nye store anlæg. Derfor gik borgmesteraftalen bl. a. ud på at importere ca. 100.000 tons affald om året, og samtidig skulle Københavns Kommune flytte 45.000 tons husholdningsaffald fra Vestforbrænding i Glostrup til Amager Bakke.Planen om at flytte affaldet fra Vestforbrænding til Amager er nu kuldsejlet. Derfor skal ejerne finde nye løsninger.
Kommunerne bag Amager Bakke er løbet tør for lette løsninger, hvis økonomien skal reddes på affaldsanlægget.
PRIS Amager Ressource Center (ARC), Moe, Bjarke Ingels Group (BIG), og Züblin modtager europæisk hæder for energi-og forbrændingsanlægget Amager Bakke.I går blev anlægget med skiløjperne tildelt en Award of Merit, på dansk kendt som Den Europæiske Stålpris.- Den multifunktionelle industriarkitektur er et ambitiøst bud på, hvordan et grønt energianlæg kan kombineres med rekreative arealer, der befordrer eventyr, leg og bevægelse. Dette i kombination med at " anlægget udviser en suveræn anvendelse af stål -både som synligt materiale og som optimeret konstruktionsstål -forenet i et bygningsanlæg af international klasse, skriver dommerkomiteen i sin begrundelse.Samtænke byliv og industriARC er bygherre på projektet og direktør Dan Fredskov glæder sig over den nyvundne hæder.- Tidligere var produktionsanlæg synonym med firkantede klodser. Det forsøger vi med Amager Bakke at gøre op med.Her løser vi en meget vigtig infrastrukturopgave, samtidig med at vi tager højde for den kontekst, vi indgår i med en by, der vokser, og hvor behovet for at samtænke industri og byliv derfor hele tiden øges.Første forsøg med en skibakkeAmager Bakke er blandt de største og højeste bygninger i København og samtidig verdenskendt for den spektakulære arkitektur.Byggeriet har stillet afsindigt høje krav til ingeniørfirmaet Moe, der har over 85 års erfaring med design af kraftværker, men ikke før havde forsøgt sig med skibakker.Virksomhedens kompetencechef for stål og projektleder på Amager Bakke, Peter Madsen Nordestgaard, er derfor stolt over at modtage international anderkendelse for arbejdet med konstruktionen af byggeriet, der inkluderer 7.500 tons konstruktionsstål.- Dette byggeri har om noget illustreret stål som et formgivningsmæssigt taknemmeligt materiale, der gør det muligt at realisere dybt originale idéer. Samtidig har vi også fulendt arkitektens visioner inden for projektets økonomi, siger Peter Madsen Nordestgaard.Prisen blev uddelt ved The European Convention for Constructional Steelworks, der for første gang bliver afholdt på dansk jord.Tidligere var produktionsanlæg synonym med firkantede klodser. Det forsøger vi med Amager Bakke at gøre op med Dan Fredskov, direktør, ARC.Den europæiske stålprisThe European Steel Design Awards uddeles hvert andet år af ECCS for at opmuntre til kreativ og fremragende brug af stål til konstruktioner og i arkitekturen.Prisen gives til bygherren, totalentreprenøren, arkitekten, ingeniør-firmaet og stålleverandøren.
Forbrændingsanlægget i København er blevet hædret med den Europæiske Stålpris.
Redningsplanen for Amager Bakke er kuldsejlet, og en kæmperegning truer, beretter JP Erhverv om det store prestigeprojekt, hvor stjernearkitekten Bjarke Ingels har projekteret en 90 meter lang skibakke på toppen.Det viser sig, at der er bygget alt for stort, og at der slet ikke kan skaffes affald nok til værkets kapacitet.En redningsplan, hvor der skulle aftages ekstra affald fra Vestforbrænding i Glostrup, holdt ikke.Hvorfor ender det altid med at stå så skral(d) t til, når politikere og embedsmænd skal lege bygherrer i lidt større målestok? Også her er det altså endt med en stejl rutsjetur ned ad bakke, men de fem involverede borgmestre kan jo lune sig ved, at kan skatteborgerne ikke levere skrald nok, så står de som altid klar til at betale for deres fadæse.

UDBUD Københavns nye affaldsbaserede energianlæg, Amager Bakke, er nu kommet dertil, hvor der skal findes en hovedentreprenør til etablering af en tagpark og skibakke på toppen.Amager Ressource Center (ARC) er derfor ude med et udbud, som dækker etablering af grønt tag med tilhørende grønne områder, træer og buske samt stier og inventar foruden montering af en skimåtte.Selve leveringen af skimåtten er bygherreleverance, oplyser Per Brask, projektleder hos ARC, til Licitationen -Byggeriets Dagblad.Tre til fem hovedentreprenører påregnes at blive prækvalificeret, og forventningen er, at der bliver rift om pladserne, fortæller han.Er ansøgningerne mange, vil ARC prækvalificere de tre til fem ansøgere, der " baseret på de fremlagte op til fem referencer har den mest relevante erfaring i forhold til opgaven", lyder det i prækvalifikationsmaterialet." Ordregiver vil i den forbindelse foretage en samlet vurdering af hver enkelt ansøgers erfaring med tilsvarende anlægsprojekter, herunder etablering af henholdsvis grønt tag og pladsstøbt beton.I forbindelse med udvælgelsen vil ordregiver også lægge vægt på ansøgers samlede økonomiske og finansielle kapacitet. Udvælgelsen vil i det hele taget ske under hensyntagen til at sikre den bedst mulige konkurrence om opgaven", fortsættes det.Frist for anmodninger om deltagelse er den 9. maj.To-tre uger derefter meldes det ud, hvem der er prækvalificeret, oplyser Per Brask og fortæller, at de udvalgte har tilbudsfrist før sommerferien.Han gør i den forbindelse opmærksom på, at der er tale om udbud med forhandling.- Så det er det indledende bud, der skal afleveres før sommerferien, siger han.- Vi har lagt op til en forhandlingsrunde, men det afhænger selvfølgelig af, hvor langt man når i den første forhandling.Men optimalt set bliver der kun en forhandlingsrunde, fortsætter han.Vinder ventes fundet i august Forventningen er, at man står med en vinder i slutningen af august i år, hvorefter arbejderne går i gang i september og løber fem måneder frem.Hovedentreprisens anslåede pris ønsker han ikke at komme ud med.- Det vil vi ikke oplyse om.Vi vil gerne have gode, skarpe bud, siger han.Tidligere har det været meldt ud, at projektet har et samlet budget på 82,4 mio.kroner, som ejerkommunerne bag Amager Bakke og en række fonde står bag.Tagparken udgør cirka 15.000 kvm og skråner fra jordniveau op til cirka 80 meters højde, beskriver prækvalifikationsmaterialet.Vi har lagt op til en forhandlingsrunde, men det afhænger selvfølgelig af, hvor langt man når i den første forhandling Per Brask, projektleder hos Amager Ressource Center.Den udbudte opgaveOpgaven dækker etablering/ anlæg af: ? Byggeplads ? Grønt tag med tilhørende grønne områder, træer og buske ? Stier og inventar ? Hertil kommer montering af skimåtte.
Der er tale om en hovedentreprise, som interesserede aktører nu kan byde interesse ind på. Fristen er den 9. maj.
UDBUD Der har været en række forskellige udbud ude i forbindelse med etableringen af det rekreative anlæg på Københavns nye forbrændingsanlæg, Amager Bakke.Med udpegningen af anlægsgartnervirksomheden Malmos A/ S som vinder af tagparken mangler nu gennemførelsen af udbuddet på klatrevæggen, som skal opføres på bygningens ene side.- Når klatrevæggen er lukket, så har vi fra fondens side ikke mere i udbud, siger Patrik Gustavsson, direktør for Fonden Amager Bakke, til Licitationen -Byggeriets Dagblad.Han oplyser, at fem er prækvalificeret til at byde på klatrevæggen, men hvem der er tale om, ønsker han ikke at sætte navn på.- Vi regner med, at forhandlingen er færdig i midten af februar, fortæller han.Ser frem til åbning Om budgettet generelt holder for de forskellige udbud er svært at sige for nuværende, påpeger han og oplyser, at der fortsat mangler nogle indkøb.- Vi glæder os til at være færdige og byde folk velkommen, siger han.Når klatrevæggen er lukket, så har vi fra fondens side ikke mere i udbud Patrik Gustavsson, direktør for Fonden Amager Bakke.De forskellige udbudEtablering af tagpark (Malmos A/ S) Levering af skimåtte (Neveplast SRL) Levering af skilift (MND Sverige AB) Opførelse af skicenter (Dansk Halbyggeri) Drift af det rekreative anlæg (CopenHill Aps) Etablering af klatrevæg - er i forhandling, og fem er i spil.
Der er stadig forhandling i gang på klatrevæggen, men ellers er man ved at være igennem på den rekreative del, fortæller direktør for Fonden Amager.
Hvor bor du? »Jeg bor lige i begyndelsen af Amagerbrogade og er først for nylig flyttet tilbage til København efter mange år væk. Jeg er vokset op i Hellerup og Gentofte og har boet i stort set alle bykvarterer i København, men i 1996 flyttede jeg til England og boede der i 11 år, og bagefter rykkede jeg til Aarhus. Det er skønt at være tilbage, for jeg har altid følt mig som københavner.Det er som at vende hjem«. Hvad kendetegner dit kvarter? »Der ser ud, som resten af København gjorde for 30 siden, da jeg var ung i 1980' erne, og det er det, jeg godt kan lide ved Amager. Man har klassiske værtshuse, lidt supermarkeder og forskellige grillbarer og elektronikbutikker. Der er kommet nogle hyggelige cafeer også, men det er ikke blevet så fancy som resten af byen. Det er mere arbejdskvarteragtigt.Vejene deler sig ved Christmas Møllers Plads, og det er, som om det holder noget af byudviklingen ude, og det har sine fordele, så Amager bliver en slags appendiks til København. Samtidig tager det kun otte minutter at cykle fra min lejlighed til Nationalmuseet«. Hvilke mennesker i byen fascinerer dig? »At der er alle slags mennesker. På den måde adskiller København sig fra resten af Danmark, inklusive Aarhus. Og med forskellighed følger en rummelighed, som jeg også tror er større her end i resten af landet. Det er enormt befriende«. Hvor går du ud og spiser? »Jeg har spist en del i Kødbyen, men jeg vil udforske Amager noget mere, for der er helt sikkert værtshuse, der serverer klassisk dansk mad. Jeg kan lide mange slags mad, men vil gerne have mere af den gammeldags slags. Og der er nogle muligheder på Amager, er jeg sikker på«. Hvad er dit yndlingskvarter? »Vesterbro. Det må jeg sige. Der er meget alkohol og mange stoffer, men jeg har aldrig været ude for, at jeg følte mig truet.Det er et forlystelseskvarter, mens Nørrebro ligesom er mere hård. Og så rummer Vesterbro den enorme kontrast mellem speltfamilier, der kører rundt på deres christianiacykler, og den mere hårde del med Mændenes Hjem og narkomaner.At et bykvarter kan rumme begge dele, er ret usædvanligt«. Hvor går du helst tur i København? »I kulturkvarteret med Christiansborg, Nationalmuseet, Glyptoteket og Thorvaldsens.Det er et embedsmandskvarter, men det er et af de smukkeste kvarterer i byen, og det er fuld af majestætiske bygninger langs kanalen«. Hvor finder du eventyr i København? »Jeg ville tage til Amager Fælled. Der er fuglereservatet, man kan løbe en tur, og folk knalder i buskene. Man kan tage den lille tur og se på mennesker eller tage en længere tur og opleve naturen«. Hvad gør dig stolt over København? »At det er en by, der i den grad er blevet tilpasset borgerne med mange cykelstier og metroen, som forbinder byen godt. Så fint fungerer den offentlige transport ikke i resten af Danmark. Og så er det også særligt, at bykernen er beboet.F. eks. i Manchester, hvor jeg boede, var bykernen ikke beboet, og det gør en kæmpe forskel, at der er liv efter arbejdstid«. Hvad ville du vise udenlandske gæster i København? »Jeg ville tage dem med på Nationalmuseet og vise dem Solvognen, på Tøjhusmuseet og vise dem ridderrustninger og på Christiansborg for at se dronningens repræsentationslokaler. De er utrolig smukke. på trods af at de er bygget i 1920' erne. Det er noget af det mest statelige og storslåede, vi har herhjemme.Det fungerer som museum, når dronningen ikke bruger det. Det gør det til et usædvanligt og levende sted«. Hvor ville du tage din date med hen? »Nok ikke på Amager. Det kunne være for at spise godt på Bæst ved Empire Bio på Nørrebro«. Hvornår kan du blive allermest irriteret på København? »Når man har boet i provinsen, kan man godt blive irriteret over Københavns selvtilstrækkelighed. Der er utrolig mange arrangementer, der er planlagt sådan, at man ikke kan nå frem og tilbage på en dag for at være med. Københavnere er ikke gode til mentalt at rumme, at der er mennesker, der bor langt fra hovedstaden, og det giver en negativ effekt ude i landet, hvor det bliver tolket som arrogance. Ikke at det er det, men det er uheldigt«. Hvad synes du overborgmesteren skulle tage fat på? »Han skulle fokusere på at bekæmpe uligheden og fremme diversiteten i byen.Den er så unik«.birgitte.kjaer@pol.dk 
Nationalmuseets direktør Rane Willerslev vil gerne spise stegt flæsk på et værtshus og finde eventyr på fælleden.
BYKVARTER I 2020 skal et nyt blandet bykvarter med 24.630 etagemeter private boliger, 7.770 etagemeter almene boliger og 8.100 etagemeter erhverv stå færdigopført på Amager Strandvej med Amager Strandpark som nabo.Bag planerne står Gefion Group, der opfører det omfattende projekt i seks etaper med Tegnestuen Vandkunsten som arkitekt på det meste. Første etape på 6.500 etagemeter og 69 boliger starter allerede om en måneds tid.- Vi ønsker at skabe et attraktivt, grønt bykvarter med blandet bebyggelse, hvor bygningerne varierer i størrelser med små, intime byrum og grønne kiler, som skaber miljø og mulighed for mennesker at mødes, siger udviklingsdirektør Henrik Nissen i en pressemeddelelse.De 8.100 etagemeter erhverv er fordelt på to etaper og er 20 procent af det samlede projekt. Erhverv er dermed en noget større andel end i Gefion Groups tidligere projekter.- Den lidt større vægt på erhverv, primært serviceerhverv, afspejler en udvikling, hvor vi blander kortene og optimerer de muligheder, som beliggenhed og fysiske forhold gør muligt, forklarer Henrik Nissen.Planerne for boligdelen omfatter familieboliger i forskellige størrelse, herunder både lejligheder og såkaldte town houses.Parkering vil i stort omfang blive placeret i kælderen for at friholde området for biler og fremme rekreative formål og bynatur.Hidtil største projektGefion Group har udviklet på projektet i godt 2 ½ år i samarbejde med de omkringliggende grundejere.Oprindeligt købte selskabet Amager Strandvej 58 og deltog efterfølgende i arbejdet med den lokalplan, der blev endeligt vedtaget i foråret 2017.Siden har Gefion Group tillige købt naboarealerne af henholdsvis De Forenede Ejendomsselskaber og Dansk Merchant Capital og råder dermed nu samlet over byggeret til 40.500 etagemeter.Det gør Amager Strandvejprojektet til det hidtil største i Gefion Group-regi - foran Rødovre Port på 37.500 etagemeter, som ligeledes igangsættes i år.Grundkøbene løber op i cirka 370 mio. kroner og er finansieret dels ved egenkapital og dels ved udstedelse af obligationer.Den kommende projektfinansiering på 6-700 mio.kroner kan ske på flere måder, og både private og institutionelle investorer kan komme i spil, fortæller adm.direktør Thomas W. Færch.-Vi udvikler ikke til egen portefølje. Vi forventer, i lighed med vores andre projekter, at sælge boligerne i takt med, at de færdiggøres. Dette projekt kan indeholde både udlejningsboliger og ejerboliger.Den nærmere fordeling heraf er endnu ikke fastlagt, siger han.Den lidt større vægt på erhverv, primært serviceerhverv, afspejler en udvikling, hvor vi blander kortene og optimerer de muligheder, som beliggenhed og fysiske forhold gør muligt Henrik Nissen, udviklingsdirektør, Gefion Group.
40.500 etagemeter til bolig og erhverv skyder nu op i København. Vandkunsten er arkitekt.
Budgettet for Københavns Kommune 2018 er i nattens løb blevet færdigforhandlet, og det blev en budgetaftale mellem Socialdemokratiet, SF, Dansk Folkeparti og Enhedslisten.Ganske overraskende er de Radikale ikke en del af aftalen, hvilket partiet har været de seneste syv år, hvor nuværende beskæftigelses-og integrationsborgmester Anna Mee Allerslev (R) har stået i spidsen for de Radikale i Københavns Borgerrepræsentation.Ifølge borgmesteren skyldes det blandt andet, at der ikke var vilje til at anvende 300.000 kroner ud af et 3,7 milliarder kroner stort budget på en ekstern vurdering af, hvilke byggegrunde det omdiskuterede Amager Fælled Kvarter kunne bygges på i stedet for de planlagte seks procent af Amager Fælled.En velvilje, som heller ikke fandtes hos politikerne fra SF og Enhedslisten, der som de Radikale er imod det planlagte byggeri på den gamle strandeng.»Vi kunne have fået beregninger, der ville betyde, at vi allerede i december var klar med en ny løsning, som socialdemokraterne kunne leve med. Hvis SF, Enhedslisten og de Radikale havde stået sammen om at få den eksterne vurdering, kunne vi have fået en seriøs diskussion af, hvilke byggegrunde der kan sættes i spil, og hvilke fortætninger der kan laves,« siger Anna Mee Allerslev: »Der er brug for et fagligt og sagligt grundlag af byggemulighederne - også til at overbevise Socialdemokratiet efter valget,« siger Anna Mee Allerslev.Borgmesteren forstår ikke, at den mulighed ikke blev grebet: »Jeg er rigtigt skuffet over SF og Enhedslisten.De havde en historisk mulighed, for der var et klokkeklart flertal for Amager Fælled i forhandlingerne, efter de borgerlige forlod forhandlingsbordet.Derfor er jeg skuffet over, at man ikke vil bruge sine mandater til en undersøgelse, og jeg tror også, at det vil skuffe de mange københavnere, som er blevet lovet noget andet,« siger Anna Mee Allerslev.Berlingske fanger spidskandidaten for SF i København, Sisse Marie Welling, på telefonen for at høre, hvorfor partiet ikke stod fast på at anvende 300.000 kroner på en vurdering af mulige byggegrunde, som potentielt kunne overbevise Socialdemokratiet: »Der er ingen tvivl om, at vi vil have en løsning på Amager Fælled, men det er en fastlåst situation på Rådhuset, hvor S og de borgerlige partier har flertal. Vi er ikke villige til at gå på kompromis, for vi vil have byggeriet fjernet fra Amager Fælled, men alt, hvad vi kunne have aftalt med socialdemokraterne i nat, ville have været et kompromis og betydet, at vi ikke fik den ønskede løsning,« siger Sisse Marie Welling.SF-spidskandidaten vil hellere lade det være op til københavnerne at sikre et grønt flertal efter kommunalvalget, som kan nedstemme lokal planen for området.Spidskandidaten for Enhedslisten, Ninna Hedeager Olsen, siger, at Amager Fælled er »sindssygt vigtig for os«, men at partiet ikke ville have Fælleden ind i en budgetaftale, medmindre der var tale om en totalfredning.»Vi vil ikke alle små, mærkelige kompromisser og udsættelser. Vi håber, at der er et nyt flertal efter valget, som kan stemme lokalplanen ned. Er der det, er der ingen grund til at bruge penge på eksterne undersøgelser.Det kan et flertal pålægge Økonomiforvaltningen at lave,« siger Ninna Hede ager Olsen.Men det er jo ikke sikkert, at det flertal kommer - har I ikke mistet en mulighed? »Socialdemokraterne kommer ikke til at skifte mening, fordi en ekstern vurdering fortæller kommunen, hvilke byggegrunde vi har. Der er ikke noget indhold i det. Selv om vi efter valget sidder med en rapport over byggegrunde, skal der stadig et flertal til at stemme lokalplanen ned, såfremt vi skal bremse byggeriet på Fælleden,« siger Ninna Hedeager Olsen.perd@berlingske.dk Fakta: FAKTA Elementer fra budgetaftalen ' 18Udvidelse af åbningstider i fritidsklubber. Der afsættes 15,6 mio. kr. i 2018 til at udvide åbningstiderne i klubberne, så unge har et attraktivt alternativ til gaden om aftenen.Flere gadeplansmedarbejdere i Københavnerteamet. Der afsættes 11,2 mio. kr. til flere gadeplansmedarbejdere, der kan opsøge unge, der er i risiko for at blive rekrutteret til kriminalitet og bander.Endnu bedre cykelby. Ti mio. kr.afsættes til at sikre skoleveje og 50,5 mio. kr. til at etablere en ny cykelgade på Nordre Frihavnsgade samt cykelstier på Rantzausgade og på Indiakaj samt ved Ryparken på Østerbro, så trafiksikkerheden øges for Københavns cyklister.Flere grønne byrum og ny grøn park i Nordhavn. 54,9 mio. kr. afsat til at skabe grønne byrum til københavnerne i forbindelse med tre kommende skybrudsprojekter ved Karens Minde, Fredens Park og Kulbanevej. Yderligere afsat midler til at planlægge en ny grøn park i Nordhavn.Nyt center for diabetikere. Afsat 1,7 mio. kr. til planlægningen af et nyt center, som kan imødekomme det stigende antal borgere med diabetes.Bedre fodboldfaciliteter. 13,9 mio.kr. er afsat til en ny kunstgræsbane med belysning ved Hekla Park på Amager og et nyt klubhus til Husum Boldklub. Derudover planlægges en ny kunstgræsbane på Nørrebro og forbedret lysforhold og bane i Sundby Idrætspark.Jazzhus Montmartre får tilskud. Et samlingssted for mainstreamjazzen i København får 0,7 mio. kr. i service i 2018-2020 til driftstilskud. Grønne busser.Københavns busser skal løbende udskiftes med grønne alternativer. 37,3 mio.kr. afsættes til at forberede Københavns første grønne linje med elbusser på Linje 2A og gøre havnebusserne grønnere. København skal sikres mod terror. Der sættes 9,2 mio. kr. af til forstærket byrumsinventar, der skal beskytte områder med store menneskemængder. Ny cykelgangbro.Københavns Kommune har modtaget en cykelgangbro fra Realdania, som skal forbinde Christians Brygge og Christianshavn.Afsat 8 mio. kr. til drift og vedligehold af broen, som forventes færdig i slutningen af 2018. Heibergskolen helhedsrenoveres.Københavns Kommune har siden 2007 afsat 4,7 mia.kr. til at helhedsrenovere 60 københavnske folkeskoler. 58,6 mio. kr. er nu afsat til at renovere den sidste slidte folkeskole i København, Heibergskolen.
Det Radikale Venstre i København er skuffet over, at Enhedslisten og SF ikke stod fast på at anvende 300.000 kr. fra kommunens budget på at finde nye mulige byggegrunde til byggeriet på Amager Fælled. Det havde ikke nyttet, svarer partierne.
Den 7. maj var dagen, hvor 5000 københavnere og tilrejsende i alle aldre samledes til en kraftfuld manifestation for vild dansk naturs overlevelse.En beskyttende menneskering blev lagt rundt om et af Københavns største naturområder, Amager Fælled. Naturen er her akut truet af kortsigtede kapitalinteresser.Vi står i overhængende fare for, at nærsynet byplanlægning får lov til at kvæle den sidste lille rest af egentlig vild natur i København under tonstunge lag af stål og beton.Amager Fælled, der vel bedst kan beskrives som Københavns helt egen " Central Park", er et naturområde med en helt unik beliggenhed med sine kun små tre kilometer fra Rådhuspladsen. Natur midt i storbyens asfaltjungle.Ja, et grønt område med enestående rekreativ betydning for byboere og en veritabel naturarv til kommende generationer. Her kan børn og voksne sanse ren natur, sanke spiselige planter og se græssende køer midt inde blandt storbyens cementblokke.Størstedelen af Amager Fælled er opfyld og tidligere losseplads, brugt så sent som i begyndelsen af 1970' erne til deponering af hovedstadens affald.ET GRØNT ÅNDEHULOmrådet har et stort naturpotentiale, men er endnu ikke præget af høj biodiversitet og artsmangfold. En sand og ubesmittet glæde for københavnere i alle aldre, og et grønt åndehul i asfaltjunglen, men ikke værdifuld eller truet natur som sådan.Der er dog en markant og utvetydig undtagelse.Et lille område skiller sig ud som noget ganske særligt.I Fælledens sydøstlige del findes et unikt vildnis, en urørt naturperle med sjældne og truede arter; vild og dynamisk natur på et område, der selv i kommunens egne ord " aldrig har været bebygget eller opdyrket" (VVM-høring, 2017, s. 4).Ikke urørt som helt upåvirket af mennesker, det siger sig selv, men vild urnatur, der som en del af en dynamisk naturlig kontinuitet går tilbage til den seneste istid! Et særsyn midt inde i en storby, uanset hvor i verden man måtte befinde sig.Her finder vi eksempelvis en rødlistet plante som brændeskærm, der næsten er udryddet i Danmark, og kun overlever på afgrænsede områder på øen Amager. Københavns Kommune udpeger endog selv i den tidligere biodiversitetsstrategi den akut truede brændeskærm til " kommunal ansvarsart".KOMMUNENS FORVALTNINGHvordan forvalter kommunen så sit selvpåkaldte ansvar? Ansvaret forvaltes ved at udpege denne vilde, sårbare og biodiversitetstunge natur til byggeområde.Lige præcis dette vildnis med stor artsrigdom, sjældne og truede dyre-og plantearter skal vige pladsen for luksuslejligheder. Et naturområde, der er resultat af 5000 års naturlig kontinuitet og sammenfaldende med den tidligere kystlinje, skal vige pladsen for parkeringshuse, svømmehal og boliger.Bulldozerne køres i stilling, alt imens samme Københavns Kommune i " Strategi for Bynatur" har en klar målsætning om at " styrke biodiversiteten".Som om det ikke er nok, dækker bygherren By&amp;Havn og arkitektfirmaet Vandkunsten sig bag en tynd grøn fernis med snak om " bæredygtige" boliger.Men hvad hjælper det de truede arter, at der bruges bæredygtige materialer til byggeriet, når deres levesteder knuses under lag på lag af beton.Hvem gavner fine certificeringer, når den levende, vilde natur skal flyttes og ommøbleres, skubbet til side til fordel for et usikkert eksperiment med kunstig erstatningsnatur? Hvordan kunne det gå så galt?.EN MAGTPOLITISK HANDELØrestad Fælled Kvarter er resultat af en magtpolitisk handel. En politisk beslutning truffet bag lukkede døre og uden offentlighedens deltagelse, der prisgav naturen på de kortsigtede økonomiske interessers alter.Ørestad, Metro og Øresundsbro skulle skabe økonomisk vækst i København -det var tanken. Ørestadsloven fra 1992 indebar samtidig, at Metrobyggeriet i København skulle finansieres ved salg af byggegrunde.Meget behændigt, hvis man ville skjule de reelle omkostninger ved et metrobyggeri, hvis milliardgæld flerfoldige gange er eksploderet i forhold den oprindelige plan. Naturen blev offer i dette spil - et offerlam, som nu med byggeriet af Ørestad Fælled Kvarter skal slagtes nok en gang.De truede arter skal ofres, uden at magthaverne i kommunen vil undersøge en alternativ placering end oveni den mest værdifulde natur i København.40.000 UNDERSKRIFTERTilfældet Amager Fælled er desværre ikke unikt - biodiversitetstab og udryddelse af arter er en at de største naturpolitiske udfordringer i vores tid, også i Danmark.Mens FN's biodiversitetsdag blev markeret den 22. maj, står Amager Fælled også som et lysende eksempel på, hvor liden alvor tab af biodiversitet skænkes af danske politikere på alle niveauer.Heldigvis demonstrerede Folkeringen om Amager Fælled den 7. maj med 5-6000 deltagere også den brede befolknings vilje til handling for truet natur. En hær af frivillige kræfter er mobiliseret og over 40.000 underskrifter er indsamlet mod det destruktive byggeri.Planerne er stødt ind i det, der kan blive deres endeligt -en massiv mur af folkelig modstandsvilje og handlingsiver for at beskytte vores allesammens natur. En bredt forankret folkelig modstand, der vil fortsætte helt til kommunalvalget i november.Et unikt vildnis, en urørt naturperle med sjældne og truede arter; vild og dynamisk natur... Bulldozerne køres i stilling, alt imens Københavns Kommune i »Strategi for Bynatur« har en klar målsætning om at »styrke biodiversiteten«.
KRONIK Skal nærsynet byplanlægning have lov til at kvæle den sidste lille rest af egentlig vild natur i København?
2009: Et nyt, kæmpe affaldsforbrændingsanlæg planlægges til at afløse det 40 år gamle Amagerforbrænding. Der lægges ud med et udspil om et anlæg med mulighed for årligt at afbrænde 560.000 tons affald mod det gamle anlægs kapacitet på 440.000 tons.6. december 2010: Affaldsforbrændingsanlægget vil ifølge en kritisk rapport fra EA Energianalyse blive 1,5 mia. kr. dyrere end forventet i sammenligning med andre anlæg. Samtidig advarer rapporten om, at anlægget vil være for stort til de fremtidige affaldsmængder.25. januar 2011: Den danske stjernearkitekt Bjarke Ingels vinder arkitektkonkurrencen.Det nye forbrændingsanlæg skal have en 90 meter høj skibakke på toppen. Anlægget døbes Amager Bakke.10. januar 2012: Økonomiudvalget i Københavns Kommune skyder projektet til hjørne ved at afvise en nødvendig lånegaranti på 2,5 mia. kr. Politikerne er bl. a. bekymrede for, at anlægget er for stort, fordi regeringen og EU fremover vil genbruge mere affald, så der bliver mindre til forbrænding.19. januar 2012: Den amerikanskejede Esbjergvirksomhed B&amp;W Vølund udråbes som vinder af milliard-ordren på Amager Bakke på trods af den usikre politiske situation.Februar 2012: Finansminister Bjarne Corydon (S) og miljøminister Ida Auken (SF) underskriver et brev, der fastslår, at Københavns Kommune ikke kan bruge regeringens miljøpolitik som årsag til at afvise finansieringen.Ida Auken har efterfølgende forklaret, at hun var presset til at underskrive brevet.31. august 2012: Fem ejerkommuner bliver enige om en borgmesteraftale, der går ud på at gennemføre byggeriet af Amager Bakke.Beslutningen bygger bl. a. på estimater fra ledelsen, der konkluderer, at der vil være rigeligt med affald til det store anlæg. Den politiske aftale bliver betinget af, at der ikke må importeres affald fra udlandet.April 2013: Amagerforbrænding skifter navn til Amager Ressourcecenter (ARC). Det sker som led i den politiske aftale, hvor virksomheden skal have mere fokus på genanvendelse.ARC er et interessentselskab ejet af Københavns, Frederiksberg, Hvidovre, Taarnby og Dragør Kommuner.Januar 2014: Den socialdemokratiske politiker på Københavns Rådhus Lars Weiss bliver nye formand for ARC. Han afløser den konservative københavnske politiker Mogens Lønborg.19. april 2016: En intern redegørelse viser, at Amager Bakke har udsigt til at mangle 1,9 mia. kr. Det skyldes, at der ikke er lokalt affald nok til at få økonomi i det store anlæg.13. juni 2016: Borgmestrene i de fem ejerkommuner aftaler i al hemmelighed en redningsplan.Den går ud på, at Amager Bakke stik imod de oprindelige hensigter, skal have grønt lys til import af store mængder affald for at forhindre et milliardtab.10. august 2016: Finans og Jyllands-Posten afslører, at politikerne har indgået en redningsplan for at forhindre et tab på 1,9 mia.kr. Eksperter sår tvivl om redningsplanen.Finans og Jyllands-Posten afslører, at den daglige ledelse på ARC på egen hånd forsøgte at presse det dyre prestigeprojekt igennem bl. a. via en henvendelse til Finansministeriet.Den tidligere miljøminister retter et hårdt angreb mod Ulla Röttger.11. oktober 2016: Affaldsdirektør Ulla Röttger meddeler, at der er problemer med det nye anlæg. B&amp;W Vølund er blevet forsinket, og det kan udløse en ekstraregning på 100 mio.kr.20. november 2016: Jyllands-Posten og Finans afslører, at affaldsdirektør Ulla Röttger stod bag flere centrale fejlskøn i beslutningsprocessen omkring Amager Bakke. Hun advarede bl. a. om en kæmperegning og behovet for en ny miljøgodkendelse, men ingen delene havde hold i virkeligheden.Januar 2017: Adm. direktør for B&amp;W Vølund John Veje Olesen bliver fyret på grund af problemerne med at levere forbrændingsovnene til Amager Bakke. B&amp;W Vølund har tabt et trecifret millionbeløb på ordren.15. februar 2017: En af fire kedler på ARC's gamle affaldsforbrændingsanlæg eksploderer.Det sker efter en fejl. Ledelsen holdt hændelsen for sig selv uden at informere bestyrelsen.14. marts 2017: Københavns og Frederiksberg Kommuner meddeler på et ekstraordinært bestyrelsesmøde, at de har mistet tilliden til Ulla Röttger. Afstemningen om direktørens fremtid ender 3-3. Det betyder, at Ulla Röttger overlever som adm. direktion, mens Lars Weiss meddeler, at han trækker sig fra formandsposten.28. marts 2017: ARC's bestyrelse mødes til hemmelige drøftelser på Taarnby Rådhus, hvor et flertal af bestyrelsen bliver enige om en ny plan, hvor Lars Weiss skal blive som formand, mens Ulla Röttger skal afskediges.5. april 2017: Der forhandles med Ulla Röttger om en aftrædelsesordning.
Balladen om verdens mest moderne affaldsforbrændingsanlæg, Amager Bakke, har taget en ny dramatisk drejning, efter at idémageren og direktøren bag projektet har mistet sin opbakning i bestyrelsen. Mistilliden til Ulla Röttger kommer efter et usædvanligt forløb, hvor drømmen om international anerkendelse blev et økonomisk problembarn for de fem ejerkommuner.
NYBYGGERI Nu tages første spadestik til et nyt bæredygtigt boligbyggeri på Strandlodsvej på Amager. I alt 29.800 etagemeter fordelt på seks ejendomme og 335 lejligheder, hvoraf de 20 er almennyttige boliger og de resterende 315 private udlejningslejligheder.Første etape af Greensquare Garden forventes klar til indflytning i midten af 2019, og året efter vil hele projektet, der også indeholder 370 kvm erhverv, være tilendebragt.Det er NREP og Arkitektgruppen, som opfører Greensquare Garden, der er tegnet af Årstiderne Arkitekter, mens Henry Jensen er rådgivende ingeniør. NREP og Arkitektgruppen annoncerede tidligere i år, at samarbejdet er udvidet, så det i dag har en estimeret samlet projektværdi på 3,4 mia.kroner.- Med Greensquare Garden fortsætter vi udviklingen af Amager som et attraktivt og spændende boligområde i København. Med en beliggenhed mellem Amager Strandpark og Kløvermarken får de kommende beboere adgang til nogle af de bedste rekreative områder i København samtidig med, at de er meget tæt på city, siger Robin Feddern, administrerende direktør i Arkitektgruppen, i en pressemeddelelse.Tegl og beton genanvendesGreensquare Garden har fået sit navn efter grundens tidligere mangeårige ejer, antikvitetsforretningen Greensquare, som lå på adressen i 43 år.Greensquare havde 10.000 kvm fordelt på otte lagerbygninger, der nu er blevet revet ned, men hvor 3.000 tons knust tegl og 5.700 tons knust beton vil blive genanvendt i det nye byggeri.Genanvendelsen af materialer fra de nedrevne lagerbygninger er blot et eksempel på, at bæredygtighed bliver tænkt ind i projektet, hvor man følger retningslinjerne i dansk bæredygtighedscertificering DGNB, der er anbefalet af Green Building Council.Ud fra fem temaområder med 38 underpunkter vurderes byggeriets bæredygtighed systematisk. Man sigter i byggeriet af Greensquare Garden at blive certificeret til guld.- Bæredygtighed er ikke længere blot en god tanke, men på vej til at blive en del af kerneproduktet. Vi ser i stigende grad, at flere ønsker at være en del af løsningen på de klima-og ressourcemæssige udfordringer, og NREP vil gerne være med til at lede udviklingen mod mere bæredygtige løsninger i branchen, siger Jakob Flymer, Investment Manager i NREP ifølge pressemeddelelsen.
Første etape af det store boligbyggeri Greensquare Garden på Amager går nu i gang og skal i 2020 stå klar med 335 nye lejeboliger til københavnerne.
Indtil for 60 år siden plaskede havvandet ind på det, der var en strand, og saltede jorden, som det har gjort, siden danskerne gik klædt i dyreskind og jagede med bue og pil.I dag er det umiddelbart bare et stort vildnis med krat og græs ved en vej og en metrobane, som de fleste kører eller går forbi uden at skænke det mange tanker.Men en dag bliver det måske en naturpark udstyret med de karakteristiske røde stolper og bomme, der angiver, at her er et stykke statslig beskyttelsesværdig natur. Med skiltning om, at her kan man opleve temmelig sjældne planter og dyr.Midt i hovedstaden. Med rundvisninger til orkideer og femplettede køllesværmere.Selv om Københavns overborgmester, Frank Jensen (S), for nylig har givet efter for et langvarigt politisk og folkeligt pres og besluttet alligevel ikke at bygge 2.500 lejligheder på den gamle ikke-fredede strandeng på Amager Fælled, er den endelige skæbne for de omstridte cirka 30 hektar ikke endeligt afgjort.En foreløbig plan fremsat af flere partier og grebet af overborgmesteren er at flytte byggeriet nogle 100 meter mod vest til et langt mindre sårbart område. Som til gengæld er fredet og derfor skal ' af-fredes'.Alligevel melder ideerne sig allerede nu om, hvad det ellers ret upåagtede stykke strandeng skal bruges til, hvis det får lov at være sig selv.Få en omvisningEn af dem, der har været aktiv i debatten, er biologen Hans Henrik Bruun, lektor på Københavns Universitet. Han peger på, at staten kan overtage ejerskabet af strandengen ved et mageskifte med den nuværende ejer, udviklingsselskabet By &amp; Havn. Han har ikke nogen stærke meninger om, hvordan området skal »pakkes ind og sælges til publikum«. »Men det vil være en oplagt opgave for Naturstyrelsens medarbejdere at formidle netop dette områdes biologiske kvaliteter til offentligheden gennem skiltning, arrangerede ture og den slags«, siger Hans Henrik Bruun, der understreger, at for ham er det vigtigste »at bevare biodiversiteten, og her er det afgørende, at man simpelthen lader området være natur på egne præmisser«. Statslige røde porte eller pæle som ved for eksempel Dyrehaven kan sende et signal om, at dette område er noget særligt.»Det tror jeg vil være med til at skabe mere bevidsthed om, at der her er et hidtil overset område i byen«. At lade området være er dog ikke det samme som at holde fingrene helt væk. Der skal blandt andet sættes dyr ud til naturgræsning, som kan holde træer og buske i ave til fordel for den overdrevsvegetation, der gør området så særligt, påpeger Hans Henrik Bruun.Et ekko for vild naturDet er forfatteren og idéhistorikeren Rune Engelbreth Larsen, der sidder i hovedbestyrelsen for Danmarks Naturfredningsforening, enig i.Han er overrumplet over, at kampen mellem det grønne og byens byggeri i tilfældet Amager Fælled »ikke har været begrænset til noget med at få plads til at lufte hunde kontra behovet for at bygge med beton, men at kampen faktisk denne gang har handlet om biodiversitet«. »At netop det spørgsmål har været tæt på at kunne vælte en overborgmester, er noget af et wakeupcall. Der er altså et ekko for den slags derude i befolkningen«, siger Rune Engelbreth Larsen. Han advokerer generelt for en endnu vildere natur både på Amager Fælled og på det meget større område lige sydfor, Kalvebod Fælled.Rune Engelbreth Larsen har netop udgivet en stor billedrig bog, ' Vildere vidder i dansk natur', om 35 danske naturområder, og Kalvebod Fælled er et af dem.Selv om den enorme Kalvebod Fælled på 24 kvadratkilometer tilbyder langt større vidder en den mere begrænsede strandeng på Amager Fælled, er Rune Engelbreth Larsen ikke i tvivl om, at den omstridte strandeng som et »ekstremt atypisk« naturområde rangerer højest af de to på en skala for biologisk værdi op til 10.Han giver Amager Fælleds strandeng »et stort 8-tal«, mens Kalvebod Fælled mere er en 7' er.»Strandengen er så unik på nationalt plan, fordi den ikke har været brugt til produktion eller været bebygget, men har ligget hen i tusinder af år. De militærøvelser, der har været på den, er helt ligegyldige.Kalvebod Fælled er gammel havbund, der er inddæmmet inden for de sidste 70 år, så den har ikke den samme alder«, forklarer Rune Engelbreth Larsen.Han understreger, at Kalvebod Fælled også er artsrig med sjældne typer. Og så har den en anden værdi: størrelsen, så nye arter nemt kommer ind og bosætter sig.Det er en »pionernatur«, som udvikler sig på Kalvebod Fælled som nye birkeskove, der har sået sig selv.Vild natur skal plejesAt holde den slags natur ved lige kræver afgræsning. På dele af Amager Fælled er der sat køer ud, som holder nogle af de dominerende plantearter lidt nede.Og på den store Kalvebod Fælled er der også flokke af køer, som hentes og bringes hvert forår og efterår. Desuden er der får, dådyr og tamheste.Men området overgræsses i dag af tamkøerne, mener Rune Engelbreth Larsen.Om sommeren bliver alt bidt ned, »så det hele næsten kommer til at ligne en græsplæne« - også de sarte vækster, man gerne vil beskytte, bliver ædt. Og med dem forsvinder også en række insekter.Netop nu da Naturstyrelsens langsigtede driftsplaner for området skal revideres, er der en chance for at få tamkvæget skiftet ud med dyr, der græsser anderledes, eksempelvis vildokser eller elge.De store planteædere, der tidligere var mange af i den danske natur, kan bedre sikre, at der bliver græsset varieret og naturligt, hvis de bliver en del af naturen året rundt, og de kan med deres adfærd, hvor de roder op i omgivelserne, være med til at skabe foranderlighed i naturen.»Natur er jo i bestandig forandring i en dynamik, der er foregået i millioner millioner af år. Når mennesker standser den foranderlighed, har mange arter, der er opstået evolutionært, ikke nogen levesteder længere. Og så går de processer, der sikrer biodiversiteten, i stå. Derfor handler det mange steder - også på Amager Fælled - om at genetablere udgangsbetingelserne for, at naturen kan selv«.flemming.christiansen@pol.dk Det afgørende er, at man simpelthen lader området være natur på egne præmisser Hans Henrik Bruun, biolog.
Amager Fælled blev en kampplads i konflikten mellem byudvikling og naturbevarelse. Men hvad skal vi bruge vild natur i storbyen til? Hvor vild? Skal der være vildokser?
En dommer i København varetægtsfængslede onsdag tre mænd på 24, 23 og 19 år i 27 dage.Mændene er sigtede for drabsforsøg i forbindelse med et skyderi på Holmbladsgade på Amager tirsdag aften, hvor en 20-årig mand blev ramt.Det oplyste Københavns Politi i går på Twitter.Det vides ikke, hvordan de tre forholder sig til sigtelsen.Det 20-årige skudoffer er uden for livsfare.Politiet fik anmeldelsen klokken 20.50. Kort efter klokken 22.30 blev de tre unge mænd anholdt mistænkt for skyderiet.Mændene, der kørte i en bil, blev ifølge Københavns Vestegns Politi standset ved en tankstation i krydset mellem Vallensbækvej og Folemarksvej i Brøndby, vest for København.Holmbladsgade var afspærret i flere timer tirsdag aften.Det står ikke klart, om skyderiet har noget med den verserende bandekonflikt at gøre.Kun få dages pauseDet er kun få dage siden, at der sidst var skyderi i København. Søndag aften blev en tilfældig mand ramt af skud i Heimdalsgade på Nørrebro.Dagen før det - lørdag aften - var der også skyderi. Her blev to unge mænd uden banderelationer ramt af skud på Nørrebrogade tæt ved Den Røde Plads.København har hen over sommeren været plaget af adskillige skyderier i forbindelse med den verserende bandekonflikt i hovedstaden.I sidste uge blev der sat en mobil politistation på gaden på indre Nørrebro.Mandag oplyste politiet, at der vil blive indsat endnu en mobil politistation i området. Ritzau.
GRUNDLOVSFORHØR.
MODSTAND " Døde frøer og ødelagte planter vækker voldsom vrede på Amager Fælled" og " Maskine ruller ind på Amager Fælled: " Hvad har de gang i" Det er blot to overskrifter fra de seneste dages medieomtaler af det naturskønne Amager Fælled Kvarteret i København, der står foran forvandling.En lidt for vild forvandling, at dømme efter de seneste dages ophedede protester på stedet, der blandt andet førte til, at By og Havn mandag måtte tilkalde politiet for at sikre, at modstandere af projektet blev holdt på sikker afstand.Naturvenner er ifølge flere medier bestyrtede over det arbejde, som By og Havn - ifølge modstanderne unødvendigt hårdhændet - har indledt på stedet, hvor dyr og planter er pløjet ned af maskiner.Debat blusset op igenØdelæggelserne har fået debatten om bebyggelsen af grunden til at blusse op igen.Men allerede i efteråret 2016 gik bølgerne højt.I oktober sidste år vandt et team med tegnestuen Vandkunsten og Marianne Levinsen Landskab i spidsen den indbudte projektkonkurrence om en ny masterplan for området, der skal indeholde boligbyggeri.Og reaktionen udeblev ikke.Projektet affødte voldsomme protester med omdrejningspunkt i diskussionen om, hvorvidt man overhoved kan bygge på området.Argumentet går blandt andet på, at arealet er en uspoleret del af den københavnske natur, der er 5.000 år gammel.Gruppeformanden for Radikale Venstre i Københavns Borgerrepræsentation, Tommy Petersen, undrede sig forleden over arbejdet.- Vi begynder at få fornemmelsen af, at By &amp; Havn i virkeligheden forbereder byggeriet, og hvis det er tilfældet, så har de forgrebet sig på en politisk proces, og så falder der brænde ned.Jeg synes, det ser ud af mere end en VVM-proces med de stier og veje, de laver ind på området, siger han til TV 2 Lorry .At diskutere planlægningenSpørgsmålet er imidlertid også, om tiden kan være løbet fra området som byggefelt, fordi naturværdierne og de rekreative værdier er øget, siden man i begyndelsen af 1990' erne besluttede at kunne bebygge.- Siden er området vokset til, og de naturmæssige og rekreative værdier er øget, sagde Susanne Grunkin, formand for Danske Landskabsarkitekter, i et interview med Licitationen -Byggeriets Dagblad. 30. november 2016.By og naturHvad man bør diskutere er den tilgrundliggende planlægning for området, mener Susanne Grunkin, der sammen med landskabsarkitekt og byplanlægger Lise Kloster Bro har skrevet et større indlæg om emnet på landskabsarkitekter.dk, hvor de blandt andet opfordrer By &amp; Havn til at sikre største mulig hensyn til de grønne naturværdier.- Byggeri er nødvendigt, fordi København vokser, men det må ikke fortrænge de rekreative åndehuller, som er med til at gøre vores hovedstad til en af verdens " most liveable cities", mener de to.Håndtering af byggepladsenPå byens rådhus er teknikog miljøminister Morten Kabell (Enhl.) modstander af byggeplanerne: - Det er tragisk på den måde at tage livet af en stor del af en uerstattelig Amager Fælled. Jeg har svært ved at finde ord for, hvor dårlig en plan, det her egentlig er, har han blandt andet sagt til Licitationen.Meget tyder imidlertid på, at cirka seks procent af Amager Fælled bliver til boligområdet Øster Fælled Kvarter.Området vil strække sig over et areal hvad der svarer til 27 fodboldbaner, men ifølge Københavns Kommune vil procentsatsen blive lavere, da områdets natur flettes ind mellem boligbyggeriet, mens den vestlige del af projektområdet friholdes for byggeri.- Vinderforslaget gør faktisk en dyd ud af at tilpasse sig yderligere til naturen. De trækker bygningerne væk fra det mest sårbare natur og vådområdet, har planchef i Københavns Kommunes Økonomiforvaltning, Ingvar Sejr Hansen, tidligere sagt til flere medier.Sagen kortIfølge den oprindelige plan skulle Ørestad Fælled Kvarter fylde 83 hektar af Amager Fælled, fra Islands Brygge station i nord til Bella Center i syd.Planerne blev ændret af Ørestadsrådet, eksperter i naturfredning, friluftsliv og arkitektur, der diskuterede bebyggelsens placering.Ørestads nye boligkvarter skal nu efter planen udgøre knap 19 hektar.Området har været udlagt til bebyggelse siden 1992 for at finansiere Københavns Metro, og har tidligere været losseplads og benyttet til opbevaring af artilleri Det samlede projektet for Amager Fælled indeholder foruden Øster Fælled Kvarter også planer om ny campingplads på 11 hektar.Kilder: Københavns Kommune, TV2lorry.dk .Tidsplan for Øster Fælled Kvarteret28. - 29. august 2017: Udtynding af højt og tæt krat og vegetation Sept. - november: Boreprøver og ammunitionsrydning Forår 2018: Forventet offentlig høring om lokalplan, kommuneplantillæg og VVM-redegørelse Sommer 2018. Forventet vedtagelse af lokalplan, kommuneplantillæg og VVM-redegørelse Kilde: Københavns Kommune.
Efter en højdramatisk uge med tunge maskiner på det naturfølsomme Amager Fælled fortsætter diskussionerne både politisk og arkitektfagligt om det måske kommende boligbyggeri på stedet.
Klokken er 14.40, og solen står højt over Amager Fælled. En gruppe mennesker står samlet ved Strandengen - det stykke af naturområdet ved Sundby Station, hvor vegetationen mandag blev ryddet for at skabe plads til jordboringer.Selv om de tilstedeværende er drevet af en fælles frustration og vrede, er samtalen mellem cykler og barnevogne behersket, og stemmerne overdøves af og til af de gennemkørende metrotog. På et banner med bogstaver i alle regnbuens farver understreger ordene »Fælles om Fælleden« et forenet budskab, mens et andet opfordrende uddyber: »Bevar Københavns grønne lunge«. Boringerne finder sted i forbindelse med, at By &amp; Havn og pensionsselskabet Pension-Danmark er gået sammen i et projektselskab, der skal udvikle den sidste del af Ørestaden med Ørestad Fælled Kvarter lige ved Sundby Station.Ifølge By &amp; Havn er boringerne en del af den VVM-redegørelse, som kommunen har udbedt sig. En VVM-redegørelse er en vurdering af det kommende byggeris indvirkning på miljøet.Selv om der er ro blandt de forsamlede ved Sundby Station, er bølgerne gået højt på Facebook de seneste dage. Strandengen er et fredet område, hvor jorden har stået uberørt i op mod 5.000 år, og hvor dyre-og plantelivet er rigt og inkluderer fredede arter.By &amp; Havn har således været under skarp beskydning fra tilhængere af den vilde natur på Fælleden - blandt andet anklager tilhængerne By &amp; Havn for at bruge jordprøverne som en undskyldning for at rydde området, før kommunalvalget er afholdt i november, hvorefter det endeligt vil blive afgjort, om området skal ryddes til fordel for nye boligområder.En kamp for demokratietEn af de tilstedeværende ved dagens minidemonstration er Lene Måneblomst, som har brugt Amager Fælled i de fire år, hun har boet på Islands Brygge. For hende er det et paradoks, at man i forbindelse med en VVM-redegørelse fjerner store dele af et naturområde, som huser liv.»Mange af de arter af frøer, der lever herude, er blevet fredet for mange år siden. Det samme gælder deres levested. Og deres levested er jo lige netop der, hvor de nu kører rundt med maskiner for at komme i gang med den her undersøgelse, som - påstår de - skal være med til at fastslå, om området skal bevares. Så dyrene bliver slået ihjel. Når demokratiet har besluttet, at noget er fredet, kan man ikke bare overse dette. Fredningen bliver ikke respekteret, og det kan virkelig få mig op af stolen.Derfor er jeg her nu,« uddyber Lene Måneblomst.»Normalt er jeg ikke så frembrusende, for jeg mener som udgangspunkt, at man kan tale sig frem til løsninger. Men det er lige før, at jeg er parat til at lægge mig foran de biler, for det er ikke i orden, det her.« Lene Måneblomst er ikke den eneste, der er klar til at stille sig fysisk i vejen for By &amp; Havns arbejde. Undervejs i mandagens udtynding af områdets beplantning blev politiet tilkaldt, fordi By &amp; Havns medarbejdere mente, at en person, der var mødt op for at demonstrere mod rydningen, bevægede sig for tæt på den maskine, der stod for fældningen.En samtale mellem Frej Schmedes, som demonstranten hedder, og en specialarbejder ansat af By &amp; Havn endte med en hævet langemand fra sidstnævnte. En episode, som Frej Schmedes fik optaget på video og efterfølgende har postet på Facebook.Frej Schmedes er - ligesom Lene Måneblomst og op mod 5.000 andre - medlem af Facebookgruppen Amager Fælleds Venner, der kæmper for at bevare Amager Fælled, og som også stod bag dagens spontane mini-demonstration og tidligere demonstrationer for bevarelsen af området.alju@berlingske.dk ogpbu@berlingske.dk Fredningen bliver ikke respekteret.Lene Måneblomst, Amager Fælled-aktivist.Rettelser 31.08.2017:Berlingske skrev tirsdag i artiklen »Amager Fælleds venner fortsætter kampen«, at den eng på Amager Fælled, hvor udvidelsen af Ørestaden med Ørestad Fælled Kvarter er planlagt, er fredet. Dette er ikke korrekt. Jorden på området har desuden ikke, som det fremgik af artiklen, været urørt i 5.000 år.
Området har blandt andet været brugt til deponering af jord.
Redaktionen beklager.
Bølgerne går højt på Facebook, og Amager Fælleds tilhængere står sammen, efter at By &amp; Havn mandag kørte de tunge maskiner i stilling for at tynde ud i beplantningen i Strandengen.
PRÆKVALIFIKATION Byggekranerne er ikke færdige med at svinge over København.På Amager skal der opføres et alment byggeri i form af Artillerihuset med 125 ungdomsboliger og seks familieboliger samt udenomsarealer på Rued Langgaards Vej 3 tæt på Københavns Universitet Amager og DR Byen.Hvem, der skal stå for arbejderne, er endnu ikke på plads, men konkurrencen står mellem tre prækvalificerede team ledet af henholdsvis Dansk Boligbyg, Daurehøj Erhvervsbyg og Dylund Sørensen.Det oplyser Tine Refsgaard, projektleder hos bygherren Fsb, til Licitationen -Byggeriets Dagblad.De prækvalificerede er valgt mellem i alt ni anmodninger om prækvalifikation, og den interesse, er bygherren godt tilfreds med.- Opgaven kom i udbud i december, så vi er meget glad for - qua tidspunktet - at så mange bød interessede ind, siger hun.Grundet antallet af anmodninger måtte der bruges en ekstra hverdag end ventet på at udvælge de prækvalificerede, fortæller hun og forklarer: - For at honorere de mange ansøgninger fra højt kvalificerede team skulle vi bruge en ekstra dag på at komme ordentligt i mål, siger Tine Refsgaard.Af den grund fik de prækvalificerede først besked i mandags og ikke som planlagt fredag i sidste uge.Budget på 96 mio. kronerDe udvalgte team har nu frem til 14. marts til at arbejde på deres indledende tilbud.Herefter kommer der en forhandlingsrunde på tale.Endeligt tilbud skal afleveres den 17. april og forventet tildeling er den 16. maj." Udbuddet gennemføres på baggrund af et overordnet skitseprojekt, hvor færdigprojekteringen påhviler den vindende tilbudsgiver", lyder det i prækvalifikationsmaterialet.Der er tale om en totalentreprise i omvendt licitation med budget på 96 mio. kroner, fortæller Tine Refsgaard.- Vi håber og regner med at komme i gang fra omkring 1. februar 2019 og så være færdig engang i november/ december 2020, supplerer hun.Ungdomsboligerne bliver et-rums, mens de seks familieboliger bliver to-rums boliger.Alle boliger indrettes med eget køkken og bad.Vi håber og regner med at komme i gang fra omkring 1. februar 2019 og så være færdig engang i november/ december 2020 Tine Refsgaard, projektleder hos Fsb, der er bygherre på projektet.Hvem er i spil?Der er tale om prækvalificerede team ledet af henholdsvis: ? Dansk Boligbyg ? Daurehøj Erhvervsbyg ? Dylund Sørensen Du kan læse mere om udbuddet på www.licitationen.dk under udbud.
Tre er prækvalificeret til at byde på opførelsen af 125 almene ungdomsboliger og seks familieboliger plus udearealer på Amager i København. Der er tale om en totalentreprise med et budget på 96 mio. kroner.
Artige så de ud, børnene, da de stod med danske og belgiske flag i hånden i skolegården på Amager Fælled Skole. Selv i silende regn vendte alle mundvigende opad, da kronprinsesse Mary og den belgiske dronning Mathilde lagde vejen forbi. Skolen har i tre år arbejdet struktureret med Mary Fondens projekt ' Fri for mobberi'.' Fri for mobberi' er et forebyggende antimobbeprogram til børn i alderen nul til otte år, som Mary Fonden og Red Barnet står bag, og som bliver brugt i halvdelen af alle danske børnehaver og på 40 pct. af danske skoler.Antimobbe-arbejdet er en hjertesag for Mary, og i selskab med sin belgiske gæst - på statsbesøgets anden dag - blev der spurgt og lyttet.' Fri for mobberi' udstyrer vuggestuer, børnehaver og indskoling med en kuffert, som indeholder en række redskaber, der skal forebygge mobning. Følgeforskning viser, at projektet giver positive resultater.Lidt en forsimpling»Og det understøttes af, at institutionerne stadig interesserer sig for det her næsten 10 år efter, det begyndte,« siger Jan Kampmann, der er professor i psykologi og uddannelsesforskning ved Roskilde Universitet.Han har dog et lille men, når det kommer til programmet. For når ' Fri for mobberi' siger, at løsningen findes i en kuffert, så er det en forsimpling af mobning.»Programmet har en interessant tilgang til mobning, da det handler om relationer i stedet for individer.Det synes jeg både er en rigtig og en vigtig tilgang. Men kufferten løser ikke alle problemer med de relativt begrænsede værktøjer, den har,« siger han.God stemning i skolegården Spørger man elevråds-medlemmer på skolen, er tonen også positiv.»Folk går ikke længere alene, og der er god stemning i skolegården.Vi synes, det har hjulpet,« siger Jose-fine -i selskab med Julie og Sophus.Ifølge afdelingsleder for indskolingen Rebekka Wellejus har ' Fri for mobberi'-materialet gjort det lettere at inddrage det i undervisningen, »Og så er det dejligt at vide, at vores kronprinsesse interesserer sig for trivslen,« siger hun.De danske værter og belgiske gæster havde et stramt program i går.Udover skolen på Amager besøgte kronprinsesse Mary og dronning Mathilde FN-byen i København og spiste akademisk frokost på Amalienborg, mens Belgiens kong Philippe og kronprins Frederik besøgte Banedanmarks nye trafiktårn Øst.De fire mødtes igen på et belgisk erhvervsfremstød med bl. a. lækre chokolader på Cinemateket i centrum af København inden omklædning til aftenens returarrangement på Den Sorte Diamant.jham@bt.dk 
HJERTESAG I går var kronprinsesse Mary og dronning Mathilde af Belgien på besøg hos Amager Fælled Skole.
Da en sno pludselig snor sig over stien og ind i det knæhøje enggræs slår Niko Grünfelds pointe sig selv fast: Amager Fælleds natur er enestående.I området lever plante-og dyrearter, som man ikke støder på i andre områder i København.»Her er en biodiversitet, som er helt særlig og ikke noget, man bare lige finder i Frederiksberg Have eller Søndermarken. Vi kan altid bygge boliger og finde nye løsninger til at placere folk begavet rundt omkring, men det her... Hvis vi én gang lægger beton, er det slut,« siger Niko Grünfeld.Den 42-årige københavnske spidskandidat for den nye elev i kommunalt regi, Alternativet, har valgt at invitere Berlingske med ud til den politiske kampplads Amager Fælled, hvor seks procent af området står til at skulle bebygges, medmindre Socialdemokratiet vender på en tallerken, eller Alternativet, Enhedslisten, SF og de Radikale kan mønstre et flertal uden Frank Jensens socialdemokrater.»På verdensplan er vi truede, når det kommer til biodiversitet, mangfoldighed og vild natur, og derfor synes jeg, at det er rigtigt ærgerligt, at man vil ødelægge den natur, som ligger lige i Københavns baghave. Vi kan jo se derind,« siger Niko Grünfeld og nikker i retning mod byen, som rager op i horisonten.Han oplever, at der er en bevægelse i gang, hvor klimadagsordenen rykker ind på alle niveauer hos de traditionelt røde københavnere, og at der er kommet en øget bevidsthed om at ville efterlade kloden i en forsvarlig stand til børn, børnebørn og dem, som kommer efter.For Niko Grünfeld at se skal København tage førertrøjen og blive verdens mest bæredygtige by og en inspirationskilde for andre: »I 2050 er vi 11 milliarder mennesker på kloden, og de fleste strømmer til storbyerne. Derfor er der et kæmpe forandringspotentiale, men hvis vi ikke træffer de rigtige beslutninger nu, ser vi måske konsekvenserne om ti, 15, 20 år. Vi skal leve effektivt, producere begavet, stoppe rovdriften på naturen og få byttet vores benzinbiler ud med elbiler,« siger Niko Grünfeld.Vil lytte mere til københavnerneForuden at ville bevare Amager Fælled for naturens skyld, handler det for Niko Grünfeld også om at lytte til københavnerne og vise, at det nytter at engagere sig i lokaldemokratiet.Det synes han, at Borgerrepræsentationen gør for lidt i dag.»Over 40.000 har skrevet under på bevarelsen af Amager Fælled. De ønsker at omgøre den beslutning, som blev truffet for mere end 20 år siden, og jeg synes, at det er en oplagt mulighed for at lytte til københavnerne. Men det er, som om man er meget stålsat inde på Rådhuspladsen,« siger Niko Grünfeld, som mener, at den manglende lydhørhed bidrager til politikerleden herhjemme.Han vil i stedet slå dørene til rådhuset op og forsøge at engagere endnu flere københavnere i deres by, også i tiden mellem kommunalvalg.»Jeg tror ikke, at det er bevidst fra hverken medarbejdere eller politikere, men der er nogle strukturer, som gør, at kommunen bliver lukket land. Der vil jeg i stedet invitere folk ind, så det ikke kun er rådhuset, som er den besluttende kraft. Jeg fornemmer en længsel efter at engagere sig, men mange har måske opgivet, fordi det føles omstændeligt,« siger Niko Grünfeld.Han tør godt love, at han med en borgmesterpost kommer til at eksperimentere med borgerinddragelse og mere medbestemmelse til byens borgere. Blandt andet i form af det, han kalder et københavnermandat: »Så kunne man helt konkret spørge 5.000 tilfældigt udvalgte københavnere, om de vil bevare Amager Fælled og bygge et andet sted, eller om kommunen skal fastholde beslutningen.Dybest set handler det om at lytte mere til de mennesker, som er i København,« siger Niko Grünfeld, men fastslår, at det ikke betyder, at han vil indkalde til små folketingsvalg hele tiden.»Vi vil ikke høre københavnerne ad hver gang, for vi er også valgt til at træffe nogle beslutninger.Men jeg tænker, at det er en måde, hvorpå vi kan inspirere og løfte folk, så de ikke kun er aktive på valgdagen hvert fjerde år,« siger Niko Grünfeld.Han leger også med en idé om at uddelegere flere beslutninger til de københavnske lokalområder og mener især, at den øvelse er oplagt på kulturområdet.»Hvis man for eksempel forærede en million kroner til hver bydel fra Valby til Nørrebro og sagde: Find ud af, hvordan de penge skal bruges, men efter nogle principper om, at lokalsamfundet skal vinde mest muligt, involvere flest muligt og være bæredygtigt,« siger Niko Grünfeld.Han mener, at det er en spændende måde at få københavnerne til at involvere sig i byens politiske liv: »Det handler om at turde slippe kontrollen, men holde fast i nogle værdier.«.perd@berlingske.dk Fakta: BLÅ BOG Niko Grünfeld42 år Bosat i Valby med sin kæreste og deres tre sønner.Har studeret økonomi, ledelse og organisationsteori (HD) på Handelshøjskolen i Aarhus.Arbejder som ledelseskonsulent, konfliktmægler og coach, politisk udviklingskonsulent for Alternativet og som chefredaktør på Altivisten.SPIDSKANDIDATENS KØBENHAVNNiko Grünfeld, der er spidskandidat for Alternativet ved efterårets kommunalvalg i København, vil bevare Amager Fælled som den grønne oase i hovedstaden, den er i dag.Til efteråret er der kommunalvalg, og i København kæmper ni spidskandidater om at få mest mulig indflydelse i Danmarks hovedstad. Men hvor skal byen egentlig hen - og på bekostning af hvad? I en ny serie har de ni kandidater mødt Berlingske på en valgfri lokation, som taler ind i deres vision for fremtidens København.Første interview med Cecilia Lonning-Skovgaard (V) blev bragt 31. juli.I den kommende tid interviewer vi disse øvrige spidskandidater: Alex Vanopslagh (Liberal Alliance) Ninna Hedeager Olsen (Enhedslisten) Anna Mee Allerslev (de Radikale) Frank Jensen (Socialdemokratiet) Jakob Næsager (de Konservative) Sisse Marie Welling (Socialistisk Folkeparti) Carl Christian Ebbessen (Dansk Folkeparti).
Amager Fælled skal bevares for naturens skyld, men også for lokaldemokratiet og 40.000 borgeres skyld, mener Alternativets spidskandidat i hovedstaden, Niko Grünfeld. Han vil sikre københavnernes medbestemmelse i form af et københavnermandat.
Gefion Group skal i årene frem til 2019 udvikle et nyt hotel og ungdomsboliger på Amager Strand.  
Gefion Group i kraftig vækst skal stå for endnu et stort byggeri på Amager Strand, hvor selskabet for første gang skal prøve kræfter med et hotel . 
Ude på fugtige og politisk dødsensfarlige Amager Fælled aner de spidssnudede frøer ikke, hvad de har sat i gang. De er der bare sammen med brændeskærmen og kridtuglen, mens spidskandidater for Enhedslisten, Alternativet, SF og De Radikale bliver fotograferet hen over hovedet på dem og indgår musketered for bevarelse af engstykket.De kalder sig grøn blok, som om Frank Jensen ikke er grøn med sine supercykelstier, CO2-mål og most liveable city-forsider og -rekorder.De vil gå længere end ham. Til kødfri dage på plejehjemmet og færre parkeringspladser på gaden. Til havearbejde og yoga i folkeskolen.Til 30 timers arbejdsuge. Til ladcykler i stedet for lastvogne. Til svømning i søerne. Til bilfri hovedgader i brokvartererne. Til mindre by i byen. Til lokalt produceret mad. Til flere træer, flere bybier, byhaver, fårelaug, lommeparker, urnatur og utæmmet krat. Til store dyr. Til leg og bevægelse, anti-stress, krop og følelser. At hænge ud på Nørrebrogade med bilfri kaffe er det nye nirvana.Når grøn blok - eller »den grådige rødgrønne adelige klasse«, som Liberal Alliances spidskandidat kalder dem - måske opnår det flertal, som en meningsmåling i sommer spåede, bryder en ny politisk dagsorden igennem. For første gang er miljø blevet det vigtigste emne. Rigtig politik er væk. Hvor er det ellers konstante krav om boliger til politibetjenten og sygeplejersken? Hvor er ventelister, overfyldte børnehaver og folkeskoler, der kan bruges, så forældrene ikke sender en tredjedel af børnene i privatskoler? Hvor er kriminalitet? Integration? Friskoler? Tvangsægteskaber blandt unge københavnere? Manden og kvinden på gulvet? Transporttid og trafikal fremkommelighed? Når de borgerlige taler om lavere skat, erhvervslivets vilkår eller nye redskaber mod hadprædikanter i byens moskeer, lyder det som fjern og fremmed mumlen gennem vat, hvorimod en frø brager igennem. Grøn dagsorden havde lige kloen fremme. Vups! Så I, hvad den kunne? Frank Jensen har fået en forsmag på, hvad han skal regere efter valget, hvis han overhovedet får chancen. Et parti som Enhedslisten, der på sit seneste årsmøde brugte fem timer og 89 ændringsforslag på at vedtage et feminismeprogram, er i dødt løb med Socialdemokratiet om København.Enhedslistens Ninna Hedeager Olsen, 36, er kandidat i samfundsvidenskab fra RUC og bor ved Blågårdsplads på Nørrebro, hvor partiet har fire lokalafdelinger. I maj løb hun Copenhagen Marathon, i juni var hun til Copenhell. Ferierer i Palæstina. Mærkesager: Bevar Amager Fælled.Ingen havnetunnel. Plant 100.000 træer.»Det er blevet mainstream at ville passe på kloden,« siger hun.Hendes veninde er SFs spidskandidat Sisse Marie Berendt Welling, 31, som skriver speciale i historie. Hun bor i Jægersborggade på Nørrebro, »et HA-område«, oplyser hun selv. Mærkesager: Bevar Amager Fælled, forbyd dieselbiler, anlæg ny park og strand i Nordhavn.»Vi skal ikke kun bygge i beton,« siger Welling.»Vi skal have flere grønne områder, hvor man kan tage en time out fra livets stress og jag.« Fjerde spidskandidat i grøn blok er den radikale Anna Mee Allerslev, 33, jurist og allerede prøvet som borgmester. Som 25-årig plantede hun lyserøde hyacinter langs søerne i København.Nu vil hun også gerne kunne bade i de lave bassiner.Små uenigheder deler dem: Alternativet vil indføre tvungne vegetardage i skoler og børnehaver, men de andre partier vil ikke blande sig, fordi mange institutioner frivilligt er begyndt at vælge kødet fra. De Radikale støtter en havne-og citytunnel, mens de andre nægter at gøre livet lettere for benzinbilister.De, der allerede befinder sig i byen, trækker vindebroen op eller, som formanden for Nørrebro Lokaludvalg Mogens Petersen sagde til planer om ungdomsboliger på den forkætrede adresse Jagtvej 69: »Vi har i det hele taget ikke brug for flere mennesker.« Da Ritt Bjerregaards 36 dyre og ti billige sortmalede boliger endelig stod til opførelse i Sydhavnen, protesterede de lokale. Hvor skulle deres sankthansbål nu stå? Hvor skulle deres ponyer græsse? På Amager Fælled, hvor byggeriet af 2500 boliger nu er afblæst, var de 25 procent almene og derfor til at betale for sygeplejersken og politimanden, hvis de skulle være interesserede i at bo i nærheden af deres arbejde. Almene boliger er 40 procent billigere end markedsprisen på private.Kaare Dybvad, socialdemokraternes boligordfører, forstår ikke, hvorfor folk i grøn blok siger, de har sociale ambitioner og kræver billige boliger, når de gang på gang stiller sig i vejen for dem, som de gjorde under kampen om Byggeren på Nørrebro (1980), på Kløvermarken (2006-8) og nu på fælleden.»I alle tre tilfælde skulle der bygges almene boliger, men det forhindres med henvisning til en legeplads, fodboldbaner og vild natur. Det sociale har åbenbart fået vigepligt for det grønne. På den måde ændrer man jo aldrig den sociale sammensætning i byen.« Slaget om fælleden tolker han som symptom på det generelle venstreorienterede syn på Ørestad som et vulgært sted; en blanding af noget kapitalistisk og system-statsligt.»Det er mærkværdigt,« siger han.Hvis man leder efter et hjem på over 100 kvadratmeter til under 3,5 millioner kroner i København, bliver det enten et håndværkertilbud i Brønshøj eller en lejlighed i Ørestad i grønne omgivelser og med topmoderne daginstitutioner.»Ørestad er da en klassisk rød drøm. Bilister betaler selv deres kældre og p-huse i bydelen. Det er da venstreorienteret politik! De borgerlige raser over det.«.Profit og sanselighedHvor socialdemokrater betragter nye boliger som en gave til fællesskabet, ser de grønne profit og privatisering af elsket land. Kommunens pointe med udbud og efterspørgsel bider ikke på dem, for det grønne og sanselige kan ikke sættes på formel.»Hvad er prisen for en sjælden salamander?« spørger Laura Winge, ph. d.-studerende i landskabsarkitektur og planlægning ved Københavns Universitet, mens hun styrer sin cykel ned ad et smalt, mudret spor. Vi er på vej ud mod Sydhavnstippen; af Københavns Kommune ildevarslende kaldet »perspektivområde«, gennem et savanneagtigt landskab med græssende får, hestepærer, havtorn og hybenbuske så store som palævillaer.Winge er i mørkeblå cowboyjakke, rød neglelak, løst hår og har en regnfrakke med i cykelkurven.»De her små lommer af natur giver den menneskelige bevidsthed noget, som ikke kan omsættes til kroner og øre,« siger hun over skulderen.Vi gør holdt i midten af ingenting. Et sus fra E20 og små knald fra skydebanen på Amager er de eneste tegn på civilisation. For et par dage siden under den årlige høstpicnic bryggede københavnerne dram af lokale urter, kartede uld, købte honning fra Tippens bier og rørte deres egen insektpesto. Nogle lokale foreslår at sætte bison, elge og kronvildt ud.Laura Winge trækker modsætningerne op: »På den ene side står behovet for at bygge nyt og tjene penge, på den anden side trangen til at styrke det kulturelle, sociale og grønne.« Men sådan behøver det ikke at være, siger hun ligesom politikerne i grøn blok; på langt sigt vil en vild og legende by sagtens kunne være en bedre investering og trække turister og penge til.Man kan også sagtens bygge nyt, så længe man husker fællesskabet: »Det er da skønt, at de nye kvarterer i Sluseholmen og Teglholmen har fået vandet som forhave, så man lige kan hoppe ned og sejle en tur i sin kajak. Men samtidig bliver et offentligt, rekreativt område som kanalen jo privatiseret. Det er også skønt for de enkelte lejligheder, at de har fået altaner, men vi skal også huske at prioritere fællesarealerne, så vi ikke glemmer at bruge byen og i stedet sidder deroppe og bliver ensomme.«.Grådig rødgrøn adelLiberal Alliances 25-årige spidskandidat Alex Vanopslagh kalder »den rødgrønne adelige klasse« for grænseløst grådige. Veluddannede, stærke mennesker med deres på det tørre.»Så får de postmaterielle værdier og sidder - som Signe Wenneberg i et interview, jeg har læst - i en lejlighed på Strandvejen i Hellerup og siger, at vi forbruger for meget. Eliten analyserer egne værdier og vil udbrede dem til resten.« Vanopslagh bor i en andelslejlighed i Vanløse.Han kommer gående fra metroen til det yderste af Islands Brygge, hvor vi mødes af symbolske grunde. Alt er nyt og friskt her - runde højhuse tårner sig op over lave rækkehuse, som glider over i en kunstig sandstrand over for Havnevigens treetagers byhuse med tagterrasser og trædæk med swimmingpoolstiger lige ned i det recirkulerede havnevand, som en sluse sørger for strømmer ind og ud. En udenlandsk fornemmelse af sol, luksus og orden, af penge og overskud.»Jeg skal også dele flyers ud her,« siger han.»Det er helt sikkert.« Væk er bowlingbaner og busgarager, bynke og brændenælder. De nye huse ligger så tæt op ad Nokken, at der dårligt er plads til en brombærranke mellem Benny Holst-folket på den ene side og de unge børnefamilier med hække, havemøbler og grilludstyr på den anden.Vi sidder på kanten af sandstranden og tror ikke vores egne øjne. Så mange nye penge. Og de har private garager! »Ja, ja. Det er fint. Næsten helt jysk,« siger han. Personligt er det ikke hans smag, men det har ikke noget med sagen at gøre, siger han i modsætning til de grønne, der har meninger om æstetik og arkitekturens negative indflydelse på beboernes psyke.»Det er ubetinget godt, at folk kan komme til byen. Jo mere der bliver bygget, desto bedre. Det er med til at holde priserne nede.« Han er træt af »alt det gøgl«, som sættes i gang, fordi det giver en god fornemmelse i maven: Et CO2-neutralt København er kostbart og besværligt gøgl, fordi det ikke ændrer klimaet. Holbæk og Billund og resten af Danmark har det samme mål som før. De nye bioaffaldsspande er gøgl, fordi de små køkkenmøddinger skal køres 130 kilometer væk og derfor ikke er klimavenlige.Det er gøgl at ville fylde supermarkeder op med varer fra ladcykler, fordi det vil øge priserne og igen gå ud over folk med små indkomster. Det er gøgl, når Alternativet foreslår en 30 timers arbejdsuge, for det vil koste 3,6 milliarder, og hverken Alternativet eller Enhedslisten er kendt for at finde spareforslag i Københavns Kommune. De er hellige, men det går ud over den almindelige københavner.»Når Uffe Elbæk siger, vi ikke skal rejse fire gange om året, må jeg sige, at det sgu ikke er min papfar, der er smed, eller min far, der er slagter, der rejser fire gange om året. Det er Uffe selv, der gør det. Folk i grøn blok føler sig stressede. Skal vi så ikke alle gå ned på 30 timer? Hvad nu hvis nogle har brug for mere end 30 timer for at klare sig? Ingen billige boliger på fælleden, for der skal de løbe en tur og se på frøer.« - Kan mennesker ikke vige for naturen en gang imellem? »Så længe det ender med, at der bliver bygget flere og billige boliger, og man ikke efterlader en regning på to milliarder til almindelige københavnere, der står tidligt op og går på arbejde, så fint. Men det bevæger sig over i en ideologi, hvor man udskammer folk, der tænker anderledes og har andre behov. Det er, som om det er en umulig tanke, at erhvervsdrivende eller børnefamilier ikke kan undvære en bil. Fordi man ikke selv har det behov, må andre rette ind. På den måde minder bæredygtighedsdebatten om 1990ernes flygtningedebat.« Borgerlige på rådhuset håber, at nye velhavende københavnere i nye lækre kvarterer vil stemme anderledes, men Alex Vanopslagh er ikke overbevist.Selv velbeslåede mennesker kan finde på at stemme på Enhedslisten og Alternativet. »Det begynder på universitetet, hvor man opbygger en identitet og holder fast i den.«.Metro-kapitalismeSpidskandidat for Alternativet: Niko Grünfeld, 42. Uddannelse: Kaospilot. Bopæl: Valby.Mærkesager: Bevar Amager Fælled, vegetariske maddage på offentlige arbejdspladser, nærværstræning i folkeskolen.»Paris er kendt som kærlighedens by, og New York er byen, der aldrig sover,« siger Grünfeld.»Står det til mig, skal København være den grønne og bæredygtige by, som folk fra hele verden rejser til for at hente inspiration.« Grünfeld har valgt Carlsbergbyen som udflugtsmål, fordi han vil vise, hvordan det ikke skal gøres. Kandidaten går på stien over banelegemet ved Vigerslev Allé, klædt i blå anorak, jeans og tornyster-rygsæk, mens han peger op og ned og fortæller om de mange muligheder: deroppe på tørrelofterne i de gamle boligkarréer kunne man dyrke svampe eller indrette insektfarme, der kan levere mad til kommunens 70.000 daglige måltider. Dér burde man plante en masse træer, ligesom i Berlin. »Rent træpolitisk er vi slet ikke i Champions League,« siger han. Dernede burde man skifte dieseltog ud med supercykelstier ud til Ishøj, hvor elcykler og ladcykler kan fragte pendlere og varer ind til byen.Vi stopper foran Bohrs Tårn, højhuset på den gamle Carlsberg-grund. Et symbol på det, grøn blok er imod. Grünfeld kalder det »metro-kapitalisme«, når byggegrunde ved de nye stationer bliver solgt til højestbydende. Byggeri, beboere og butikker ender med at ligne hinanden.»Vi danskere er kendt for at være kreative og unikke, men det dér er altså ikke særlig unikt.Der ligger en Lagkagehuset og en Netto i stueetagen - hvor unikt er dét?« Problemet er ikke nyt byggeri, men »den neoliberale tænkning«, der driver det, siger han.»Nogle mener, at vi bare skal have boliger, boliger, boliger. Men har vi virkelig brug for alle de boliger?« I telefonen siger Københavns nye planchef, at kampen om pladsen er i gang og har været det længe.Kenneth Horst Hansen er 31, dyrker crossfit og ser engelsk fodbold, er kandidat i geografi og byplanlægning fra RUC og på barsel. Med andre ord: typisk københavner.Planen er lagt for de 100.000 mennesker, der forventes at strømme til byen 2015-2027. Der er lagt areal ud til 45.000 nye boliger. De 40.000 i de nye områder Nordhavn, Ørestad, Sydhavnen, Amager Øst og resten i de gamle kvarterer.»Jeg tror stadig, der er opbakning bag planen,« siger Kenneth Horst Hansen. »Sådan virker det i hvert fald til borgermøderne. Københavnerne får jo også børn.«.
København. Hvis grøn blok opnår flertal, bryder en ny politisk dagsorden igennem, og intet er som før. Sanselighed, insektpesto og nærværstræning i folkeskolen er bare begyndelsen.
Det er for en venstrefløjsvælger som mig uforståeligt, hvorfor venstre-fløjspartierne på Rådhuset er gået så meget imod bebyggelsen af et relativt lille areal nord for Vejlands Allé på Amager Fælled.Argumentet imod byggeriet har været, at der var tale om uberørt strandeng, men ifølge overborgmester Frank Jensen blev området i 2001 ryddet for buske og træer og i dele af området går der køer rundt og græsser, så uberørt kan men ikke kalde det. Desuden argumenteres det, at strandengen som det eneste sted i København er hjemsted for fredede planter og for frøer og salamandere.Men Frank Jensen har før oplyst, at planterne ville være blevet flyttet til andre steder på fælleden, og ud fra mine egne betragtninger findes de bedste levemuligheder for salamandere og frøer i området omkring Grønjordssøen nord for området, som ikke skal bebygges.Endvidere er området, der skal bebygges af begrænset rekreativ værdi, idet området bortset fra nogle stier, der går gennem det, er ret utilgængeligt.Min oplevelse er, at befolkningens rekreative anvendelse hovedsagelig foregår omkring Grønjordssøen, som ikke berøres, og de mere åbne områder med kvæg, som ligger uden for det område, der tiltænkes bebyggelse.Ord som uberørt, oprindelig, uerstattelig og udryddelse er blevet brugt af byggeriets modstandere til at karakterisere strandengen. For at forstå modstanden kan man af ordene udlede, at det drejer sig om en længsel efter en oprindelig autenticitet - en ' tilbage til naturen ideologi', hvor mennesket, kulturen, ikke må ødelægge denne tilstand. Denne naturromantik kom klart og nærmest naivt til udtryk i kokken Nikolaj Kirks optagelser fra området, hvor han gik rundt og ' interviewede' planter og dyr for at give dem en stemme.Det er imidlertid formentlig meget få af modstanderne, der har iagttaget de sjældne arter, hvis de overhovedet havde hørt om dem, før sagen blev rejst.Og i forbindelse med det nu aflyste byggeri opstår ord som bulldozere, beton og glas, der giver associationer til voldsom fremfærd over for den svage, idylliske natur. Modstanden er således udtryk for naturromantik, skønt man kan få den mistanke, at venstrefløjspartierne har brugt sagen for at få erobret overborgmesterposten i Københavns Kommune.Rammer tilflyttereBebyggelsen af området ville have skabt boliger til omkring 5.000 mennesker, der ville kunne bo i cykelafstand til City og i gåafstand til Sundby Metrostation, hvilket ville få mange, fremtidige beboere til at undvære en bil og dermed begrænse udledningerne af CO 2. Modstanderne har argumenteret, at man vil kunne bygge andre steder i byen eller et andet sted på Fælleden, men en alternativ placering på Fælleden vil ikke kunne komme til at ligge i gåafstand fra Sundby Metrostation, der blev bygget med henblik på at betjene netop bebyggelsen på den anden side af Ørestad Boulevard. Et byggeri på en anden del af Fælleden vil i øvrigt komme til at ligge lidt afsides, og en alternativ placering et helt andet sted i byen vil medføre en begrænsning af det samlede fremtidige byggeri i København.Der er på grund af tilstrømningen af mennesker til København i disse år brug for en stadig forøgelse af boligmassen gennem nybyggeri, hvorfor en aflysning af Amager Fælled Kvarteret vil begrænse den fremtidige udvidelse af boligmassen i København og dermed modvirke en sænkelse af boligpriserne, der kun kan ske ved at bygge flere boliger.Modstanden mod udvidelsen af boligmassen kommer på den anden side modstanderne selv til gode i form af værdistigninger, men den rammer tilflytterne, der kommer til at betale højere ejendomspriser eller huslejer. Så i virkeligheden siger modstanderne, at man ønsker at beholde byen for sig selv, og at tilflyttere ikke er velkomne.Et andet problem, som nu opstår, er, at der kommer til at mangle halvanden til to milliarder kroner til finansiering af metrobyggeriet.Her har modstanderne af bebyggelsen af Amager Fælled Kvarteret fremført, at pengene kan findes andre steder på budgettet i Københavns Kommune. Men det har som konsekvens, at kommunen må spare andre steder for eksempel på ældreplejen eller på skoler og daginstitutioner.Mener venstrefløjen virkelig, at en tvivlsom påstand om udryddelse af nogle få arter, som findes andre steder i landet, og fjernelse af et område af begrænset rekreativ værdi, er små to milliarder kroner værd?.Mener venstrefløjen virkelig, at en tvivlsom påstand om udryddelse af nogle få arter, som findes andre steder i landet, og fjernelse af et område af begrænset rekreativ værdi, er små to milliarder kroner værd?.
Modstanden mod et boligbyggeri på et lille stykke af Amager Fælled er udtryk for en venstreorienteret form for naturromantik. Det kan blive på bekostning af billige boliger, ældreplejen og daginstitutioner.
Problemerne er i de seneste mange måneder væltet ned over det 4 mia. kr. dyre københavnske prestigebyggeri Amager Bakke, og det får nu affaldsanlæggets bestyrelsesformand, Lars Weiss, til at rette skarp kritik mod hovedleverandøren, B&amp;W Vølund fra Esbjerg.»Jeg har været meget overrasket over at se, at en hæderkronet virksomhed har haft så store problemer med at leve op til de forpligtelser, som indgår i kontrakten. Det har ikke givet indtryk af, at det har været en særlig professionelt drevet organisation,« siger Lars Weiss.Jyllands-Posten har for nylig beskrevet, hvordan B&amp;W Vølund ifølge interne bestyrelsesdokumenter er skyld i en række tekniske problemer, som har kostet dyrt for affaldsselskabet ARC, der ejer Amager Bakke.Alene i 1. halvår 2017 har problemerne med det nye anlæg givet ekstraregninger og manglende indtægter for 139 mio. kr., og ifølge prognosen i selskabets halvårsregnskab vil tallet stige til 180 mio. kr., inden året er omme.Lars Weiss har hidtil ikke ønsket at kommentere de interne bestyrelsesdokumenter, men nu fortæller han, at bestyrelsen vil gå målrettet efter at få B&amp;W Vølund til at dække de tab, som presser driftsøkonomien hos det københavnske affaldsselskab.»Vi vil forfølge alle muligheder for at indhente det driftsunderskud, der har været,« siger Lars Weiss, der tidligere i byggeprocessen har indgået flere forlig med B&amp;W Vølund på grund af forsinkelser i projektet.Da ARC er et forsyningsselskab, som er underlagt en hvile i sig selv-økonomi, kommer kunderne ifølge professor Per Nikolaj Bukh til at hænge på regningen, hvis ikke det lykkes at få den amerikansk ejede Esbjergvirksomhed til at betale.Det bekræfter Lars Weiss.Københavnerne skal dog ikke frygte stigende priser, men ifølge bestyrelsesformanden er der en risiko for, at kunderne misser de prissænkninger, som der ellers var lagt op til.»I det værst tænkelige scenarie, hvor ARC hænger på hele regningen, vil det gå ud over kunderne. ARC har over årene opbygget et likvidt overskud, som kan bruges til at dække driftstabet. Det overskud skulle alternativt være brugt til at nedsætte taksterne,« siger Lars Weiss.Det er dog ikke kun ARC, der har et horn i siden på B&amp;W Vølund. Af bestyrelsesdokumenterne fremgår det, at selskabet den 30. august 2017 har sendt »et større krav mod ARC«, men det er uklart, hvad det helt præcist dækker over.Jyllands-Posten har forgæves forsøgt at få en reaktion fra B&amp;W Vølund.jakob.j.martini@finans.dk niels.sandoe@finans.dk 
FORBRÆNDINGSANLÆG: Kunderne kan gå glip af planlagte prisfald, hvis ikke bestyrelsen kan få B&amp;W Vølund til at dække tabene på Amager Bakke.
Hun synger gerne Coldplaysange for sine konfirmander.Og hun synes, at det er oplagt at lade organisten spille Beatles-klassikeren " Here comes the sun" som opstandelsesbillede under dåbsgudstjenesten. 50-årige Rikke Weissfeld er som tidligere skuespiller vant til at bruge forskellige virkemidler for at formidle et budskab." Jeg sætter en ære i at formidle budskabet på en erfaringsnær måde.Det er ikke en gammel historie, som kun kan fortælles med traditionelle virkemidler. Folk skal mærke, at det handler om deres liv, som de oplever det, når de står hjemme over opvasken. At det handler om det, de kæmper med her og nu," siger Rikke Weissfeld, der oprindeligt er uddannet skuespiller fra Statens Teaterskole i 1992.Sideløbende med skuespillerkarrieren begyndte hun at læse teologi på Københavns Universitet. I 2011 blev hun kandidat i teologi, og året efter blev hun ansat som sognepræst i Sundby og Nathanaels Pastorat på Amager i København, og det er også på Amager, at hun fortsætter sit virke, for hun er netop blevet indsat som præst i den nye bydel Ørestad på øen. Her skal hun bygge en menighed op, som i første omgang får til huse i en sal i det prisbelønnede byggeri 8-tallet. Salen har rå betonvægge med spor efter slibemaskiner, lyst trægulv og højt til loftet. Indtil videre er det eneste inventar et stort kors, som tidligere har hængt i en ældre københavnsk kirke, og et Steinway-flygel som er doneret af Hans Tausens Kirkes menighedsråd. Hun har fået et kontor i 8-tallet, og det er meningen, at Ørestad skal have en nybygget kirke som samlingspunkt om 5-7 år. I mellemtiden er det hendes opgave at bygge en menighed op." Det passer mig fint, for det gør det tydeligt, at kirken består af levende stene, og nu skal jeg gøre hver sten levende én efter én. Sammen med menigheden skal jeg finde ud af, hvordan vi skal lave kirke på Amager i vores tid." Rikke Weissfeld selv mener, at især hendes fortid som skuespiller præger hende som præst." Jeg har lært at se folk i øjnene og at være til stede i nuet. Det kommer mig til gode, når jeg holder prædikener, men også under sjælesorg," siger hun.Den nyindsatte præst voksede op i Aarhus, hvor hendes mor og stedfar begge gik i kirke. Men som 14-årig, da hun begyndte til konfirmationsforberedelse, ville den punkede pige hellere sove længe end høre om Gud og kirke. Så hun sprang fra. Kort efter flyttede familien til Luxembourg, hvor Rikke Weissfeld gik på et internationalt gymnasium og samtidig kom i den danske kirke. Her oplevede hun som 16-årig for første gang, at " Gud ville noget med mig", og besluttede at lade sig konfirmere. Da hun et par år senere flyttede til København, begyndte hun at gå i kirke, og også her oplevede hun, at det gav dyb mening, når præsten formidlede evangeliet, så det talte ind i hendes liv.Da hun senere fandt det sværere og sværere at trives i skuespillermiljøet, hvor der skulle kæmpes benhårdt for de interessante roller, vågnede drømmen om at blive præst. Den blev realiseret gennem hårdt arbejde, hvor Rikke Weissfeld som enlig mor til tre måtte klare sig økonomisk ved at have skuespil-og studiejobs ved siden af, blandt andet som dramalærer, børne-og ungekonsulent i KFUM &amp; KFUK, minikonfirmand-og konfirmandlærer og sognemedhjælper." Jeg er vant til at arbejde meget, og det skal nok komme mig til gode som ' nybygger' på Amagers ' prærie'," siger den nyindsatte præst, som bor sammen med sin nye mand, der er tømrer og har bragt tre børn med ind i forholdet.Når Rikke Weissfeld skal koble af, foregår det med sport, især løb og yoga, mens crossfit er blevet " lidt for hårdt for en 50-årig krop".I stedet skal den eventyrlystne præst nu bruge kræfterne på at løfte levende stene.kirke@k.dk 
portræt Et tomt kontor og en kirkesal med rå betonvægge. Den nye præst i Ørestad, Rikke Weissfeld, begynder fra nul, når hun skal bygge en menighed op i den nye bydel på Amager. Og det passer den tidligere skuespiller fint.
OS FRA AMA'R: Dragørbonde! Det kommer stavelse for stavelse, med distinkt foragt, fra et sted på den billige langside i Sundby Idrætspark. Dragørbonde! En grå og tågemættet søndag formiddag er vi otte tusind om at fylde det lille forstadsstadion til bristepunktet. Og det er et stykke inde i første halvleg. Og Kastrup fører allerede 3-1 over Fremad Amager i det sportsjournalistikkens mytologiske klichesprog har døbt slaget om Amar. Og en sur Fremadtilhænger med blå-og-hvid stribet tørklæde med samt bølle hat i samme farver og Fremads em blem på må have luft, da Kastrups Jens Helmø igen med resolut kropsstyrke får fat i bolden ude på banen.Dragørbonde, for faen i helvede mand! Og derpå fra en anden, højere oppe bagved: Bundgarnspælene sidder fast under ham! Der er ikke mange bønder tilbage på Amager, for slet ikke at tale om fiskere. Det er netop de senere års voldsomme ud bygning af øen syd for Sundby, der har muliggjort den tidligere serieklub Ka strups forvandling til storklub, så Amager denne søndag kan have sit eget interne førstedivisionsopgør.»Godt du kom så tidligt, for de har slået broklapperne op - det her rager ingen fra den anden side.« Den besked fik en af mine be kendte, da de to klubber i foråret tørnede sammen på Kastrups hjemmebane, bare to kilometer længere ude ad Englandsvej.Slaget om Amar er kun i betinget grad for udenforstående, selvom der findes folk fra andre bydele, som f. eks. har fundet ud af, at søndag formiddag findes der ikke bedre morgenværtshus i hele byen end Sundby Idrætspark, når Fremad spiller hjemme.Fodbold er ikke bare fodbold. Selvom bolden er rund og ligner sig selv over hele verden, og spillet på banen er det samme, så bety der fodbold også noget. Og noget forskelligt i forskellige slags sam fund, ja lokalsamfund.Og når Fremad og Kastrup mødes her søndag formiddag, ovenikøbet i et nedrykningsslag, hvor nederlag kan blive skæbnesvangert for begge klubber, så er der bl. a. involveret en hel amarkansk be tydningsverden for publikum. Delt som det er mellem de to klub ber, undertiden tværs gennem kammeratskaber og bekendtskaber i det daglige.Dragørbonde! Ja, det er ikke mange år siden de ældre bykvarte rer i Sundby mundede ud i åbent land med små landsbyer og bønder og det hele. Helt frem til Urbanplanen var der åbent bondeland mellem Sundby Idrætspark og Røde Mellemvej.Omvendt har Sundby hele tiden i forhold til byen hinsides bro erne fremtrådt som et wild west-agtigt basseralle-kvarter.Ikke blot geografisk til en side, men også både socialt og æstetisk overhove det et af byens mindst fine kvarterer.»Læg mærke til at broerne dengang sad fast på Sjælland.Hvis uafhængighed man derved har beskyttet, ved jeg ikke, selv tror jeg at en vis vulgær foragt for Amager - losseplads, fladland, proletarkvarter, aflastnings-og opkomlingsdistrikt - herved har fundet ud tryk.« Sådan formulerede Rifbjerg i Amagerdigte bydelens karakteristiske blanding af underlegenhedsfølelse og selvbevidsthed i forhold til det øvrige København.Jeg ved ikke, om dele af Sundby i højere grad end visse andre kvarterer i København har været »proletarkvarterer« i egentlig for stand. Men jeg ved, at der altid har hæftet noget meget plebejisk ved kvarteret. Ikke blot dets udseende og sociale sammensætning, men også i stilen, omgangsformerne. Og Amagers bykvarterer er i måske højere grad end nogen anden del af byen sig selv nok. Med sin egen fornemmelse af bymæssig helhed, sit eget forlystelsesliv, sin egen puls og, ikke mindst, sin egen dybt rodfæstede og meget lokalpatriotiske kvartersbevidsthed.I denne bevidsthed har Fremad Amager stor betydning.Den er en del af kvarteret og dets identitet. Og nu fører opkomlingene fra Kastrup allerede 3-1, og det herhjemme i Sundby Idrætspark, hvor Jens Helmø igen får bolden med sig.Den Dragørbonde! Dum som en bundgarnspæl! OS FRA FREMAD: Jeg holder med Fremad. Det har jeg altid gjort, og jeg kan ikke forestille mig, at jeg nogen sinde vil holde op med det. Lige meget hvordan det går klubben.Jeg har holdt med Fremad lige fra toppen af anden division og gennem de mange års ørkenvandring i tredje, til det de sidste år igen er gået fremad til første.Og nu er de kraftstejlemig ved at rykke ned igen.Jeg tilstår, at jeg også har lyst til at råbe et eller andet, som kan give mig luft i denne klump af småknuste og modfaldne Fremad-tilhængere. Her er ingenting tilbage af den glade oprømthed fra begyndelsen, hvor Fremad kom foran 1-0 på et Kastrup-selvmål. Si den har der stået Kastrup på det hele og vores gode humør er blevet slået ned med hele tre Kastrup-mål: Der hvor Kastrups tilhængere står, går det ganske anderledes livligt til.Vi er her ikke bare som publikum eller tilskuere i udvandet forstand. Vi er her ikke bare for at se på, som man ser på en teaterforestilling eller en udenlandsk kamp i fjerneren. Vi er her som dybt deltagende tilhængere. Vi Vil se Vores hold Vinde.Jeg har ganske vist ikke boet på Amager i mange år. Men lige fra jeg begyndte i første klasse på Højdevangen og fik klubbens gamle storspiller Kaj Frandsen, der senere blev prof i Italien, som klasselærer, har jeg været Fremad-tilhænger.Jeg kan nyde andre klubbers kampe. Jeg kan måske endda ved sådanne lejligheder vagt holde med det ene eller det andet hold. Men den fuldstændige partitagen og hengivne loyalitet kender jeg kun i forhold til Fremad.Hvis man vil forstå, hvad fodbold kan betyde i forbindelse med en klub som Fremad Amager, så er det vigtigt at forstå forskellen på tilhængere og så tilskuere i flad almindelighed.For mig er Fremad ind lejret i hele min tidlige barndom og dens erfaringsverden. Skolen, hjemme i gården, klubben - det var en sammenhængende verden med et sammenhængende kammeratskab, hvor der blev spillet fod bold mindst tre timer hver dag, enten i gården eller henne i idrætsparken.Det var også en sammenhæng som formede en dybt ved at fremme bestemte værdier og adfærdsformer på bekostning af andre - en »socialisations-sammenhæng« som mine marxistiske venner ville sige i dag.En af de gange, jeg overhovedet er blevet mest ked af det i mit liv, var dengang først i 50eme, da Fremad oplevede den tragedie, der blev begyndelsen til den store nedtur: Før sidste turneringsrunde lå klubben til oprykning til første division.Kun hvis det helt usand synlige skete, at Fremad tabte og Skovshoved samtidig vandt med syv måls overvægt, ville Skovshoved komme op i stedet. Det usandsynlige skete.Jeg kan endnu blive helt syg ved erindringen om mine barnlige rørelser dengang, som jeg kun med besvær holder på afstand, mens jeg ser hvordan Kastrup nu har sat sig på kampen her.Her er jeg tilhænger, ikke tilskuer. Og de andre her kan have de res individuelle historier med klubben, deres personlige indgange til den. Men den spiller samme rolle for dem. Ikke for ingenting blev Fremad suverænt landets »hjerteklub« ved Ekstra Bladets læserafstemning. Fremad har trofaste tilhængere og, tæt sammen vævet hermed, en lokal rodfæstethed som ingen anden klub her i landet.Fremad-kampe i Sundby Idrætspark er den nærmeste hjemlige pendant til storklubberne i de engelske industrikvarterer eller Schalke i Ruhr syd for grænsen.»Lad os rykke ud på omegnsbanerne, ud til de intense samvær om spillet, derud hvor vi fylder noget - væk fra Idrætsparkens ørken af tomme tribunepladser uden for pigtrådshegnet,« skrev en opstemt Per Høyer Hansen, sidste gang Kastrup og Fremad mød tes. Men det er aldrig lykkedes 1903 at slå rod og skaffe sig en rig tig tilhængeropslutning i det fimsede Gentofte, og hvad fik AB ud af at flytte nordpå? Iagttagelsen af Idrætsparkens tomme og stedløse stemningsforladthed ved de hjemlige divisionskampe er rammende. Men de intense samvær om spillet forudsætter en fælles historie, en fælles rodfæstethed, et dybere kollektivt betydningsmønster.Klubber må gro op sammen med deres lokalbasis, og ikke engang alle kvarterer er af den karakter og sociale sammensætning, at de skaber grobund for tilhængere snarere end mere troløse og tilfældige tilskuere. Hvad duer Gentofte til i den retning? Selv på det andet forstadsstadion, jeg kommer på, nemlig Vanløse Idrætspark, er det langtfra som i Sundby, selv om Vanløse Idrætsforening gør meget for at skabe tilhængere på samme måde. Da Brønshøj derude lynhurtigt tog turen ned gennem divisionerne, så blev der ikke meget tilbage af hjemme publikummet i Vanløse Idrætspark.Så slemt kan det aldrig gå Fremad, selv om de så skulle tage turen ned i anden division i dette efterår. Som de nu gør det i pausen i Kastrup-kampen, vil tilhængerne også til den tid stå og synge på melodien fra »Land of Hope and Glory« : »Amagers blåhvide dren ge, gå nu på alle mand/vi har håbet så længe, vis os nu, at I kan/Fremad Amager er navnet, lad det klinge igen/vis nu sangen har gavnet, kæmp for begge point.« OS PÅ TILSKUERPLADSERNE: Personligt føler jeg stor veltilpashed ved at være tilhænger mellem tilhængere i denne fællesforestilling af fortættede og forskudte betydninger. En umiddelbar vished om at dette i sig selv er godt, dejligt og befriende.Men i en bog af tyske marxistiske kammerater om arbejderbyde len Schalke i Gelsenkirchen kan jeg læse følgende dom over den følelse: »I den følelsesstærke partitagen for et hold mod andre hold bliver klassekonflikter, politiske fronter og personlig undertrykkelse afledt emotionelt og dermed unddraget den reflektion, som kan føre til forandrende politisk handling.« Det er edermame de stramme røvhullers politik, der på denne simple facon vil stille politisk kamp og fodbold over for hinanden. Over for denne rationalistisk indskrænkede omgang med det arbejdende folks (og andres) fornøjelser får man umiddelbart lyst til at mobilisere Bert Brecht, der havde anderledes høje tanker om sportspublikummet.I den følelsesstærke partitagen hos sportstilhængerne så Brecht først og fremmest et positivt alternativ til det traditionelle borgerlige teaterpublikum. Han så den som en højt udviklet form for det, der nu om stunder kaldes »publikumsparticipation«. Og vel at mærke en participation, der på en gang var dybt engageret og meget saglig i sit forhold til spillet.Sagen er jo, så Brecht klart, at mens det passive teaterpublikum ikke selv har gjort aktive erfaringer med at spille teater, så er f. eks. fodboldens publikum et anderledes sagkyndigt publikum, der for størstepartens vedkommende enten selv spiller eller har spillet. Her er det ikke nødvendigt med en kritisk instans mellem forestilling og publikum. Der er tale om et fagligt kompetent massepublikum, der selv kan tage øjeblikkelig kritisk stilling og i høj grad oplever det en gagerede spil på banen som en forlængelse af dets egne fodbold erfaringer.Brecht ønskede sig med rette et lignende kvalificeret publikum for teatret. Og når »sportskritikere« som de citerede tyske marxister ta ler om, at masserne »på fodboldbanen konditioneres til ikke selv at ville spille med, men at juble begejstret, hvor andre spiller og bestem mer for dem«, så afslører det deres fuldstændige mangel på viden om sagen. Vi i Sundby Idrætspark er netop ikke en hoben passive konsumenter - vi er selv nuværende eller forhenværende spillere.Således breder spillet sig fra banen til tilskuerpladserne og videre ud. For os gælder det, hvad Charles Critcher har sagt om det traditionelle engelske fodboldpublikum: »De er ikke bare konsumenter, men et eneste hengivent team af tilhængere. Ikke individuelle tilskuere, men del af en kollektivt reagerende masse. Ikke høfligt-passive nydere, men nogen, der griber aktivt ind.« Samtidig forhindrer netop den saglige indsigt, at det varme tilhængerengagement slår om i blind fanatisme: Også den varmeste Fremad-tilhænger kan se, at Kastrup spiller godt bold hele denne første halvleg, og værdsætte det, samtidig med at han føler sig knust på Fremads vegne. Tilhængerengagementet og fodboldforstand står ikke i modsætning til hinanden.Følelsen blokerer ikke den re flekterende tilegnelse af kampen, som udenforstående intellektualister kan finde på at påstå.Efter pausen får Fremad mere kul på, og under presset mod Kas trups mål laver en forsvarer straffe mod Fremads Jørgen Salomonsen. Nu ved hele Sundby Idrætspark, at det er »Salles« specialitet at filme sig til frispark og straffespark. Denne egenskab er så at sige en af hans faste mytologiske attributter, der gør ham til en særlig figur på banen, ligesom de andre på holdet har deres faste karaktermasker på rollelisten: Selv om man er glad for, at Fremad nu får redu ceret til 2-3, diskuterer man også blandt Fremads tilhængere om det nu ikke var film med det straffespark.Noget andet er, at man selvfølgelig kan - og skal - gå videre og diskutere indholdet i denne fællesforestilling for tilhængere og spillere. Den indgår, som jeg strejfede før, i en bestemt »socialisationssammenhæng«, der fremmer visse værdier og betydninger i forhold til andre. Den er således et meget mandligt foretagende, der med sin aggressions-og konkurrenceudfoldelse rammer dybt ned i mandsrollens fundamenter i specielt den nedre ende af samfundet.Men det gør den samtidig også med sin følelse af kammeratligt fællesskab, solidaritet og kollektivitet.Det hele er på dette plan meget speget og svært at udrede.I sig selv er fornøjelsen ved kappestrid og udfoldelse af aggressivitet således ikke kapitalistiske fænomener, selv om nogle laver tynde analogier til kapitalismens indbyrdes konkurrerende privatkapitaler, så er det noget der kendes fra de mest forskelligartede samfundsformationer. På den anden side er den selvfølgelig knyttet til mandschauvinismen og andre samfundsmæssige dårligdomme.Man kan bare ikke sådan slå en streg ned gennem det hele og skelne skidt fra kanel.Samtidig med den har sin samfundsmæssige bestemthed, er aggressivitetsudfoldelsen også en nødvendighed for revolutionen og klassekampen, ligesom pådutningen af en særlig kvindelig blidhed er en del af kvindernes undertrykkelse. På samme måde er tilhængerpsykologien ikke blot udtryk for en umyndig given sig hen, men tillige for evnen til at kunne føle solidaritet og kollektiv loyalitet.Når socialisationsteoretikeren Gerhard Vinnai i en bog om »Fod bold som ideologi« ligeud hævder, at fodbold som holdsport ude lukkende tjener det formål at gøre arbejderne mere føjelige for den form for kooperation, samlebåndet nødvendiggør, så må man svare med en mere fornuftig tysker, nemlig Rainer Paris: »Hvor i den kapitalistiske industri er der mulighed for en så vidt rækkende, i princippet selvbestemmende kooperation... som den bliver realiseret på fodboldbanen og spontant medfrembragt af til skuerne? Hvor tilbyder arbejdet ved samlebåndene den slags kollektive og individuelle udfoldelsesmuligheder, som man finder i fodbold mellem enkeltspiller og hold, i balanceakten mellem enkeltidentitet og gruppeidentitet?« Fodbold er ikke bare afledning fra klassekampen. Den kan samtidig være en del af dens kulturelle grobund.OS SOM TABTE: For nylig gjorde en fyr fra mandebevægelsen i Informations kronik den fine iagttagelse, at den øgede tilgang til hjemmeværnet bl. a. måtte forstås ud fra det forhold, at hjemmeværnet også er en måde at organisere mændenes suk efter kammeratskab og fællesskab på med baggrund i manderollens særlige socialisationserfaringer.Jeg vil mene, at fodbold er en endnu mere nærliggende måde. Og at fodbold, snarere end en afledning fra klassekampen, kan være et forsøg på at fastholde en (sub) kulturel identitet op mod samfundets almindelige udviklingstendenser, i hvert fald i den betydning fodbolden har et sted som Sundby Idrætspark og for mændene i Sundby. Samtidig er jeg helt på det rene med, at netop disse almindelige udviklingstendenser i det kapitalistiske samfund truer med at op løse tilhængerrollen og erstatte den med en mere passiv, konsumentorienteret tilskuerrolle.Massekulturen, der allerede har ryddet godt ud i de lokale subkulturers særpræg, vil også i dansk fodbold holde sit indtog som professionalisering, med stigende transfersummer, stigende udveksling af spillere, der således rives løs fra deres lokale tilhørsforhold, stigende orientering mod »gode kampe« fremfor klubtilhørsforhold osv. Alt det, der kendes så godt fra udlandet.Engelske sportssociologer har netop søgt at forklare den stigende voldsmentalitet blandt engelske fodboldtilskuere, de berygtede fodboldhuliganere, som en protest mod denne proces. I England har fodboldspillet og klubberne i stigende grad fjernet sig fra den arbejderklasse, der tidligere så livsstilen i deres boligkvarterer, ja hele deres al mindelige livserfaring reproduceret ved fodboldkampene lørdag eftermiddag. I et essay om »Soccer Hooliganism« siger lan Taylor: »Fodbold på liga-niveau bestemmes ikke mere af subkulturel participation og lokale værdier. Betragtning af fodbold er blevet et »skuespil« som man passivt påskønner på grund af dets høje grad af professionel præcision (Leeds' forsvar) eller udsøgte individualisme (Manchester Uniteds angreb)..Tillægges sejren endnu nogen værdi, så først i anden række - som udtryk for overleverede, subkulturelle fejder, de gamle tilhængere ikke kan glemme; i første række er sejren et middel til kommercielle formål, til at skaffe sig et fyldt stadion og adgang til de internationale turneringer.« Og lan Taylor betragter i den sammenhæng tilskuergruppers voldelige »fodbold-vandalisme« som et fejlsporet forsøg på at gengive tilhængerrollen en eller anden form for betydning, mening, formål på et tidspunkt, hvor klubberne er blevet mere og mere stedløse.Sådan er det endnu ikke i Sundby Idrætsparks plebejiske (for nu ikke at sige »proletariske« ) offentlighed. Nok kalder nogle af aviserne os for landets mest »fanatiske« hjemmepublikum, men trods det, er det netop ikke nødvendigt med pigtråd om banen her. Her jager ingen strikse kontrollører børnene væk fra cindersbanen, og her finder klubbens ledelse det unødvendigt at gå væk fra salget af ølflasker over til øl i papbægre, som man gør andre steder.Nok virker det som en spand iskoldt vand i synet, da Kastrup på et tilfældigt angreb øger til 4-2 midt i Fremads pres for udligning. Nok virker det som en mægtig euforisk løftelse, da Fremad kort efter får endnu et straffespark og reducerer til 3-4 i kæmpeslaget ude på banen og her på tilskuerpladserne.Nok bliver man helt stiv af spænding i resten af kampen, hvor bolden hopper og danser nede i Kastrups straffesparksfelt, ja i de sidste sekunder nærmest på mållinien uden at ville ind.Men tilhængerdeltagerne går netop ikke i den slags knuder, der udløser irrationel voldelighed. Vi er jo med hele tiden.Desværre er det os der taber, mens Kastrups tilhængere i store, højlydte grupper raver sydpå ad Englandsvej og gasser enhver, der ikke har fået gemt Fremadbøllehatten i lommen.Men som kollektiv social foreteelse har formiddagen alligevel været en af de mest vellykkede. Der er sider af mit væsen, der hvis sådan noget som Fremad ikke fandtes, ganske enkelt ikke ville have nogen social organisationsform i det her samfund.Og det er et forhold, jeg deler med de andre mænd her.Det gør mig kritisk over for de udviklingstendenser, jeg ser i retning af en ophævelse af tilhængerrollen, for slet ikke at tale om forsøgene på intellektuelt at miskreditere den uforbeholdent som »af ledning og fanatisme«. Det gør mig også til den anden side forbeholden over for mange intellektuelle sportsdyrkeres analytiske koncentration om selve spillets artistiske og taktiske sider. Også den rykker spillet ud af dets mere omfattende sociale betydningssammenhæng, hen i en æstetiserende tilskuerholdning a la det gamle kunstpublikums.Jeg husker endnu, hvordan jeg fik på puklen, da jeg første gang brugte en landskampreportage til at forklare lidt om tilhængerrollen. Jeg skulle hellere have koncentreret mig om spillet, mente en vred filminstruktør i et læserbrev.Alligevel er min holdning til denne udvikling ikke helt entydig. Jeg har svært ved rigtig at finde et ben at stå på. For på den anden side så er det jo ikke bare den rene fanklub - der er også spillets umiddelbare sanselige og artistiske sider, som kan isoleres og ren dyrkes, altså professionaliseres. Og når jeg ikke har noget mod cirkusartisters rendyrkelse af krops færdigheder, kan jeg heller ikke på dette plan have noget mod at boldkunstnere og deres publikum får tilsvarende muligheder.Blot kan dette ønske om at se »trænede folk med fin ansvarsbevidsthed... på den smukkeste måde udfolde deres særlige styrke« (Brecht igen) i sine konsekvenser altså blive en trussel mod min rolle som tilhænger og de gevinster, jeg henter ved den: »Åh, Fremad Amager, du er min hjerteklub/mine bedste ønsker følger dig på vej./Ja, Fremad Amager, kør på med hjertens lyst/så vil vi vinde hver eneste dyst« (Fremad-sangen, mel.: Gillelejevalsen).Kom Fremad! Der er stadig fem kampe tilbage, og vi skal ikke ned i anden division, vi skal ikke!.1976 Hans-Jørgen Nielsen, 1941-1991, var som forfatter, kritiker og kulturdebattør blandt de mest fremtrædende i sin tid. Slog igennem som romanforfatter med et af 1970ernes hovedværker, Fodboldenglen (1979).Teksten er oprindelig trykt i Information 15. oktober 1976. Her gengivet fra Billeder fra en verden i bevægelse: politisk besyv 1968-80, Tiderne Skifter, 1980.
Publikums-participation. Hans-Jørgen Nielsen anskuer rollen som fodboldtilhænger en søndag formiddag i Sundby Idrætspark, hvor Fremad møder Kastrup i det store slag om Ama'r. »Søndag formiddag findes der ikke bedre morgenværtshus i hele byen end Sundby Idrætspark, når Fremad spiller hjemme.«.
Tidligt torsdag morgen blev en 27-årig mand fundet dræbt af knivstik i en lejlighed på Amager.Kort efter anholdt politiet to mænd på 19 og 21 år. Den yngste blev løsladt først på aftenen, mens den anden blev fremstillet i grundlovsforhør, sigtet for drabet.Her blev han varetægtsfængslet i fire uger. Det har ikke været muligt at få oplyst, hvordan han stiller sig til sigtelsen.Offeret blev fundet død i en lejlighed på Bredagervej 29, nær Københavns Lufthavn.»Der var nogle, som havde set en forvirret mand løbe rundt i området herude. Andre havde hørt, at der kunne være sket noget i en lejlighed.Så der var flere forskellige grunde til, at politiet kom herud,« sagde efterforskningsleder Robert Jensen tidligere på dagen.Han oplyste, at de mistænkte ikke blev anholdt i lejligheden, men i nærheden af det formodede gerningssted. Den ene blev pågrebet cirka klokken 07.20, den anden knap to timer senere.Efterforskningslederen har ikke kunnet sige noget nærmere om motivet, men har fortalt, at de tre mænd kendte hinanden.I forbindelse med politiaktionen torsdag morgen valgte politiet at afspærre både opgangen på Bredagervej og en del af Skottegården, et andet boligområde i nærheden.Desuden valgte politiet at forbyde metroen at stoppe på stationerne Femøren og Kastrup, mens den indledende efterforskning fandt sted/ ritzau/.
DRAB Ved et grundlovsforhør i aftes blev en mand fængslet for at have slået en 27-årig mand ihjel.
Cellofan og sølvpapir, remouladerester og æbleskrog. Klokken er 12, og det lange spisefrikvarter er i fuld gang på Amager Privatskole i Kastrup. Det er et nyt skoleår, og eleverne i 6. A hilser det velkommen med hjemmesmurte madder, der er lige så forskelligartede som i ethvert andet dansk klasselokale, hvor madpakken stadig regerer.Og trods megen snak om fælles madordninger er det stadig tilfældet de fleste steder i landet.»Der er ingen tvivl om, at fortællingen om madpakken har overtaget,« siger Jon Fuglsang, der er madsociolog ved Metropols Institut for Ernæring og Jordemoderkundskab, og som i syv år har forsket i skoleområdet.Det er hans oplevelse, at skolereformen har intensiveret debatten om skolemad. Ikke mindst fordi der med heldagsskolen stilles forhøjede krav til, at børnenes energidepoter er fyldt op, så de ikke bliver trætte i løbet af dagen. I en undersøgelse fra 2015, dvs. efter skolereformen, svarede 75 pct. af de adspurgte elever i folkeskolen, at de følte sig sultne på et eller flere tidspunkter i løbet af skoledagen.»Hvis du kigger på det ernæringsmæssigt, så er der det problem, at børnene ikke får nok at spise. Der kommer ikke nok benzin på tanken. Vi ser flere og flere eksempler på, at især de ældre skolebørn kommer hjem og tømmer køleskabet, når de har fri.« Jon Fuglsang mener, at man lettere kan dække børnenes energibehov med en madordning, men han anser det ikke for realistisk, at vi i Danmark får en national skolemadsordning, som det eksempelvis er tilfældet i Sverige og Finland.»Skolemadsområdet er helligt i Danmark. Der er mange følelser på spil. Mange, der har stærke holdninger, og som trives med, at det er en del af forældrerollen, at man skal smøre madpakke hver morgen i november kl. 6.45.« Ifølge ham er den danske modstand mod madordninger helt unik i en international sammenhæng, hvor tendensen går i retning af det fælles skolemåltid.Og det kan virke paradoksalt. I en skjult kamera-gimmick udskiftede TV 2 forleden buffeten på en dansk arbejdsplads med hjemmesmurte rugbrødsmadder, som man kender dem fra folkeskolen: Leverpostej, makrelsalat, rullepølse osv. De voksnes reaktioner talte deres eget tydelige sprog: »Det skal jeg sgu ikke have,« sagde en. »Er det en joke?« spurgte en anden, mens en tredje konstaterede: »Det er sådan noget, man kun giver børn.« Gimmicken var naturligvis helt og aldeles uvidenskabelig.Men man kan spørge sig selv, hvorfor der er rugbrødsmadder i 82 pct. af danske børns madpakker, når mange voksne tilsyneladende ikke selv vil røre maden med en ildtang.Handler om at drage omsorgRugbrødsmadden er stærkt forankret i dansk madkultur. Mens hveden har været den dominerende sort i det sydlige del af Europa, befinder Danmark sig nord for det geografiske bælte, man kalder rugbæltet. I mere end tusinde år har rugbrød været en hovedbestanddel af danskernes kost.Ifølge Caroline Nyvang, der forsker i dansk madkultur ved Det Kongelige Bibliotek, har rugbrødets dominans siden 80erne været udfordret at hvidt brød. Samtidig er mange virksomheder begyndt at profilere sig på måltidsordninger for de ansatte, hvorfor den klassiske madpakke så småt er blevet truet i voksne kredse.Når tusindvis af danske forældre alligevel insisterer på at give deres børn madpakke med i skole, skyldes det, at madlavning er en måde til at drage omsorg for andre.»Madlavning er en omsorgshandling. Ikke kun for forældre, men også for folk, der er i et parforhold, eller som laver mad til deres venner. Det handler om at gøre sig umage, at lave noget for andre, som de kan lide, og som er sundt,« siger Caroline Nyvang.»Og det tror jeg, er forklaringen på, at mange forældre aktivt vælger at smøre madpakker til deres børn. Man viser sit barn, men også barnets lærere og omgivelser, at man har overskud til at tage tid ud til at lave en madpakke. Og det er noget helt andet end at lave en madpakke til sig selv.«Madpakker skabte byttekulturSelv om mange danske forældre nyder at starte dagen med at bakse med rugbrødsmadder og sølvpapir, er der også dem, for hvem morgenritualet mest er til besvær.Andre er modstandere af madpakken af ideologiske årsager. F. eks. er det blevet anført, at madpakken virker som identitetsmarkør, der afslører, hvilket hjem ens barn kommer fra, og at dette kan føre til eksklusion fra fællesskabet.»Madpakken rummer mulighed for, at barnet kan bringe noget af sig selv og sin identitet med ind i klasseværelset. Det er en styrke, men kan også være en svaghed, fordi man risikerer at udstille sig selv,« siger Sidse Schoubye Andersen.Hun er ansat som forsker ved Institut for Fødevare-og Ressourceøkonomi ved Københavns Universitet og har skrevet ph. d. om skolemåltider og sociale relationer. I fire måneder fulgte Sidse Schoubye Andersen to fjerdeklasser, hvor eleverne skiftede mellem af medbringe deres egne madpakker, som de var vant til, og til at spise frokost fra et nordisk madkoncept, som blev tilberedt på skolen.Sidse Schoubye Andersen gik til opgaven med en forventning om, at den fælles madordning - i tråd med forskningen på området - ville udviske de sociale skel mellem børnene, styrke fællesskabet og føre til mere lighed, da alle ville få det samme at spise. Helt så entydig kom konklusionen ikke til at lyde. Den mad, som børnene havde med hjemmefra, var meget forskellig, og derfor blev der byttet mad på kryds og tværs af klasselokalet.»Børnene brugte madpakken til at understrege venskaber med eller til at udvise solidaritet. Hvis der var en, der havde glemt sin madpakke eller ikke kun lide den, så spurgte de andre - nogle gange på lærerens opfordring - om han eller hun ville have noget af deres mad.« I starten af eksperimentet var børnene vilde med den fælles madordning. Det var nyt og spændende, fortæller Sidse Schoubye Andersen.Men hen ad vejen glædede de sig til at få deres madpakker igen.»Det overraskede mig, for i mine øjne var det lækker mad, de fik serveret,« siger Sidse Schoubye Andersen.»Men børnene havde en oplevelse af, at de fik det samme at spise hele tiden, selv om jeg kunne se af menuplanen, at det gjorde de ikke. Jeg spurgte dem, om de så ikke også var trætte af at få den leverpostejmad, de havde med i deres madpakke hver dag. Men det var de ikke, fordi der kunne de selv bestemme. Madpakken repræsenterede en form for frihed. Det tror jeg med fordel, man kan have i baghovedet, når man laver skolemadsordninger. Involver børnene, så de oplever, at de har indflydelse på, hvad der bliver serveret.«Nabolande har madordningerI de lande, som Danmark normalt sammenligner sig med, er det skolen, der sørger for, at børnene bliver bespist. Det har været tilfældet i Finland siden 1943, da man indførte en lov, der sikrede alle skoleelever gratis mad. En tilsvarende lov blev indført i Sverige i 1997.»I vores nabolande er der en meget længere tradition for skolemadsordninger end herhjemme, hvor det er svært at få indført, fordi mange har det underligt med at udlicitere det her omsorgsarbejde til en kantinemedarbejder,« siger Caroline Nyvang.En anden hindring er den økonomiske. Madordninger er dyre. Ikke mindst i Danmark, hvor den kulinariske barre ofte sættes meget højt, lyder det fra Jon Fuglsang.»Dem, der udvikler skolemadsordninger i Danmark, og som gerne vil have fællesmåltidet rullet ud flere steder i landet, er nødt til at være mere pragmatiske. Der er mange, der siger om kvaliteten af den svenske skolemad, at den ikke er særlig høj, og at svenskerne har valgt en billig løsning.Men de vil ikke være foruden, og det er aldrig til diskussion at afskaffe ordningen,« siger Jon Fuglsang, der i Danmark stadig har til gode at se en skolemadsordning, der fungerer på markedsvilkår.»Der er brug for støtteordninger. Enten fra kommunal side eller ved, at skolen trækker penge ud fra sit budget. Ellers er der for mange husholdninger, som ikke kan betale. Hvis du har mere end et barn, og din indkomst ikke er den højeste, så er det en reel udgift at skulle betale 5x25 kr. om ugen pr. barn. Det er ikke alle, der har luft i budgettet til det. Og det er helt rimeligt at diskutere, om gevinsten ved det fælles måltid står mål med de ekstra omkostninger, der er forbundet med det.« Tilbage i 6. A på Amager Privatskole er det lange spisefrikvarter ved at være forbi, eleverne har fået tanket op i energidepoterne, og det varer kun et par timer endnu, så ringer skoleklokken fri fra skole.Om eleverne som det første væltede sig over forældrenes køleskab, da de kom hjem, melder historien ingenting om.temasektion@jp.dk Vi ser flere og flere eksempler på, at især de ældre skolebørn kommer hjem og tømmer køleskabet, når de har fri.Jon Fuglsang, madsociolog I vores nabolande er der en meget længere tradition for madsordninger end herhjemme.Carolina Nyvang, forsker i dansk madkultur.Fakta: GODE RÅD OG INSPIRATIONBrødRugbrød og fuldkornsbrød er en ofte anvendt base i madpakken. Skær brødet i tykke skiver, eller lav en klapsammenmad. Ønsker du afveksling, kan du erstatte brødet med en salat med fuldkornspasta, brune ris, bulgur eller couscous.GrøntSkaber friskhed og farve i madpakken. Grøntsager bliver ofte brugt som pynt, men kan sagtens fungere selvstændigt som pålæg. Prøv f. eks. med kartofler, avocado, tomat og agurk. Kom kikærter, bønner og linser i salater. Det mætter godt.PålægKødpålæg og ost hører med i en varieret kost, men vær opmærksom på, hvor meget dit barn spiser af det, da kødpålæg og ost har et højt indhold af salt og mættet fedt. Smør brødet med chutney, pesto, hummus, sennep, mayonnaise eller remoulade. Det giver smag til madderne og kan erstatte smørret.FiskSpiser du fisk hver dag til frokost, får du omkring halvdelen af den fisk, det anbefales at spise om ugen. Varier mellem fede fisk som laks, sild og makrel, og magre fisk som rødspætte, torsk og tun.FrugtFølg årstiderne, så er frugterne bedst og billigst.Sommerens frugt er bl. a. jordbær og kirsebær. Om efteråret er æbler og pærer i sæson, mens appelsiner og klementiner er særligt gode om vinteren.Et ekstra stykke frugt i madpakken kan fungere som et mellemmåltid i løbet af dagen. Det samme kan en lille håndfuld tørret frugt eller usaltede nødder. Kilde: Fødevarestyrelsen.
Fælles madordninger er almindeligt mange steder i Europa, og også herhjemme er der efterhånden en del skoler, som tilbyder mad, der ikke er lavet hjemmefra. Men flertallet af danskere foretrækker stadig at bakse med rugbrødsmadder og sølvpapir hver morgen.
Et nyt flertal i bestyrelsen bag prestigeprojektet Amager Bakke sender nu den adm. direktør Ulla Röttger ud i kulden. Baggrunden er et stemmeskifte i bestyrelsen, hvor Hvidovre og Dragør kommuner nu bakker op omkring de to store ejerkommuner København og Frederiksberg, der tidligere forgæves har forsøgt at skabe et flertal for at fyre Ulla Röttger.Ulla Röttger er ikke formelt fratrådt, men ifølge Jyllands-Postens oplysninger forhandles der p. t. om en aftrædelsesordning med hende.Situationen kørte for tre uger siden op i en spids, da bestyrelsesformand Lars Weiss (S) meddelte, at han ville trække sig fra formandsposten efter et mislykket forsøg på at få Ulla Röttger fyret.Det var Københavns og Frederiksberg Kommuner, der udtrykte mistillid til direktøren, men bestyrelsesrepræsentanterne fra de tre små kommuner Dragør, Taarnby og Hvidovre blokerede for fyringen.Bestyrelsesmedlem Steen Ørskov Larsen (C) fra Hvidovre Kommune forklarer, hvorfor han på trods af tillid til direktøren alligevel nu vælger at bakke op om en udskiftning af Ulla Röttger.»Jeg er lidt ærgerlig over, at vi skal skifte direktør på det her tidspunkt. Men jeg synes, at det er uholdbart, at have en direktør, som fremadrettet vil få rigtig svært ved at samarbejde med de to største ejerkommuner,« forklarer Steen Ørskov Larsen.Fælles holdning vigtig Lars Weiss, der med Ulla Röttgers afgang forbliver på formandsposten, vil ikke kommentere situationen.Men bestyrelsesmedlem Birger Larsen fra Dragør Kommune bekræfter, at kommunen her i lighed med i Hvidovre ikke længere vil holde hånden over Ulla Röttger.Han oplyser, at bestyrelsen mødtes i sidste uge for at drøfte situationen. Her blev der ifølge Birger Larsen lagt op til, at Lars Weiss skulle fortsætte som formand.»Aftalen er, at formandskabet snakker videre med Ulla Röttger for at finde en løsning på problemet,« siger Birger Larsen.Men vil du acceptere, at Ulla Röttger bliver afskediget? »Ja, hvis det kommer på tale og bliver løsningen, så må det være løsningen,« siger Birger Larsen.Er det korrekt forstået, at I hellere vil beholde Lars Weiss som bestyrelsesformand end Ulla Röttger som direktør? »Det er vigtigt, at ejerkommunerne har en fælles holdning til forbrændingsanlæggets fortsatte drift. Så må ejerkommunerne jo bøje sig imod hinanden og finde en løsning, så man kan fuldende det nye værk, og det er det, som der arbejdes på,« siger Birger Larsen.Utilfredsheden med Ulla Röttger er kulmineret, efter at en livsfarlig eksplosion i februar ramte ARC's gamle anlæg på grund af et kommunikationssvigt.Det udløste hård kritik fra bestyrelsesformanden, der bl. a var vred over, at det var Finans og Jyllands-Posten - og ikke Ulla Röttger - der orienterede bestyrelsen om ulykken.Forud for eksplosionen er Ulla Röttger blevet skarpt kritiseret for sin rolle i det store prestigeprojekt til 4 mia. kr., som er kørt af sporet økonomisk, fordi der ikke er dansk affald nok til det kæmpestore anlæg med arkitekttegnet skibakke på toppen. Finans og Jyllands-Posten har bl. a.afsløret, at Ulla Röttger stod bag fejlskøn, som har haft fatale følger for anlæggets økonomi, og at Ulla Röttger forud for den politiske beslutning i 2012 fremlagde problemer med miljøgodkendelser og trecifrede milliontab, som ikke havde hold i virkeligheden.Ikke utilfreds med indsats Flere eksperter og politikere har kritiseret Ulla Röttger for at blande sig i den politiske beslutningsproces om at bygge verdens mest moderne affaldsforbrændingsanlæg.Men Birger Larsen understreger, at han ikke er utilfreds med Ulla Röttgers indsats, selv om han nu giver sin opbakning til Lars Weiss.Birger Larsen mener ikke, at Ulla Röttger skal klandres for hendes indspark til beslutningsforløbet, da politikerne selv må tage ansvar for deres beslutning. Han vil heller ikke kritisere hende for eksplosionen i februar.»Jeg synes, at Ulla Röttger behandlede uheldet meget professionelt, idet hun først og fremmest tænkte på sine medarbejdere. Man kunne jo godt forestille sig, at et så voldsomt uheld kunne få de ansatte til at nedlægge arbejdet.Der gjorde hun det meget professionelle, at hun sammenkaldte medarbejderne og fortalte om forløbet og de sikkerhedsforanstaltninger, som ARC havde indført, for at undgå at det kunne ske igen,« siger han.Det var ikke muligt at få en kommentar fra Ulla Röttger.Taarnbys borgmester, Henrik Zimino (S), ønsker ikke at udtale sig om sagen.jakob.j.martini@finans.dk niels.sandoe@finans.dk Fakta: AMAGER BAKKE Projekt på afvejeAmager Bakke blev bygget som et kæmpeværk på baggrund af aflaldsfremskrivninger, som blev kritiseret for ikke at holde.På grund af faldende a ? aldsmængder og lave elpriser er anlægget kommet i økonomiske problemer. Ifølge interne rapporter fra foråret 2016 styrede anlægget med et tab på 1,9 mia.kr. Borgmestrene i de fem ejerkommuner blev derfor enige om en økonomisk redningsplan.Planen vil give mulighed for import af affald til afbrænding.Ifølge de seneste estimater bliver det nødvendigt at importere 114.000 tons om året for at udnytte den kapacitet, der fremgår af redningsplanen. Dermed brydes der med en politisk aftale om, at alt aflald skulle hentes inden for lokalområdet.
AFFALDSHÅNDTERING: Efter ugers tovtrækkeri i den politiske bestyrelse bag Amager Bakke, vil Dragør og Hvidovre Kommuner ikke længere holde hånden over den udskældte adm. direktør Ulla Röttger.
Skulle der være blot én dag i hele 2017, hvor butiksmedarbejdere overholdt dansk lovgivning og undlod salg af tobak til mindreårige, skulle det være tirsdag denne uge.Tre dage tidligere - sidste lørdag - havde Politiken dokumenteret, at 18 af 20 butikker spredt over hele Sjælland brød loven og solgte cigaretter til en 16-årig dreng.»Det hører ingen steder hjemme, at børn og unge stadig er i stand til at købe cigaretter ulovligt«, fastslog sundhedsminister Karen Ellemann (V).Socialdemokratiet kaldte ministeren i samråd, sundhedspolitikere fordømte detailhandlens lovbrud på alle nyhedsplatforme, og supermarkedsdirektører og kommunikationschefer fra detailkæderne stak piben ind og beklagede dybt.»Det burde ikke være muligt«, fastslog informationschef i Coop Jens Juul Nielsen og indkaldte branchen til fællesmøde om, hvordan butikskæderne i fællesskab finder ud af at overholde gældende lovgivning.Derfor burde det i tirsdags være stort set umuligt for mindreårige at købe cigaretter.Det var det bare ikke.I 12 af 13 butikker på Amager købte den 16-årige Matilde Broneé cigaretter, da hun cyklede rundt på øen tirsdag eftermiddag. Hun fyldte år i sidste måned, går i 9. klasse, og ingen bør være i tvivl om, at hun er mindreårig.Kun Aldi på Tingvej på Amager afslog et tobakssalg.»Det er virkelig let. Jeg kan købe uden problemer over det hele«, siger hun undervejs på ruten op ad Amagerbrogade.Er medarbejderne i tvivl om kundens alder, fastslår loven, at butikspersonalet »skal kræve fremvisning af gyldig billedlegitimation«. Kun i Brugsen på Amagerbrogade bad en kasseekspedient Matilde Broneé om id.»Men jeg sagde, at jeg ikke har noget id, og så kiggede han lidt, sagde »pyt« og solgte pakken til mig«, siger hun.Sindssygt uheldigt salg skader Butikkerne står atter i kø og beklager.Hos Lidl er de »ekstremt ærgerlige«, og direktør for social ansvarlighed i Coop Signe Frese mener, at »det er sindssygt uheldigt«. »For loven skal overholdes. Vi har sat fokus på det og vil gøre det fremover. Vi skal finde en fælles løsning, for vi tror umiddelbart, at det er tabu at spørge om id. Det skal vi i branchen bryde i fællesskab«, siger hun.Hos Cirkel K siger Ann Kirstine Havsteen, kommunikations-og marketingdirektør, at »det er beklageligt. Vi skal overholde loven, sådan er det«. Charlotta Pisinger, forskningsoverlæge på Region Hovedstadens Forskningscenter for Forebyggelse og Sundhed, er en af landets førende eksperter i rygevaner og rygestop.Hun peger på, at forbuddet mod salg af tobak til børn og unge er nytteløst, når det hverken bliver overholdt af butikkerne eller sanktioneret.Sidste år fik blot to handlende bøde for at bryde loven.»Du kan sammenligne med fartgrænser på en motorvej. Hvis alle vidste, at du kunne køre 180 kilometer i timen og aldrig få en bøde, så ville fartgrænsens effekt blive udvandet. På samme måde med tobak«, siger hun.Regeringen har en ambition om, at ingen børn og unge ryger i 2030. For et par måneder siden viste en undersøgelse fra Kræftens Bekæmpelse, at det går den stik modsatte vej. Her var andelen af rygere i aldersgruppen 16-25 år steget med 2 procentpoint på et år til 15 procent.Udviklingen taget i betragtning er det ekstra bekymrende, at forbuddet ikke bliver overholdt, siger Charlotta Pisinger: »Den unge krop er mere sårbar. Hjernen er ganske enkelt umoden og mere følsom over for nikotin. Hvis du begynder som 15-årig og ryger 30 år frem, tager du mere skade, end hvis du begynder som 30-årig og ryger samme antal år. Samtidig er det sværere at holde op, jo tidligere du begynder at ryge«. Matilde Broneé fra 9. klasse ryger ikke.Så det faldt ikke naturligt at spørge kassedamen om 20 blå King's. Men salget faldt derimod naturligt i 12 af 13 tilfældigt udvalgte butikker på Amager.lars.i.rasmussen@pol.dk 
TOBAKSSALG TIL BØRN 12 af 13 butikker på Amager brød loven og solgte cigaretter til en 16-årig pige fra 9. klasse. Aldi viser vejen.
Beboere i områderne omkring Tårnby og Kastrup på Amager har fået nok af voldsomme hjemmerøverier og tager nu sagen i egen hånd.Med initiativtager Ali Qais i spidsen har en gruppe familier oprettet et privat vagtværn - et naboværn, som de kalder det - hvor de patruljerer i byen for at øge trygheden. Det skriver TV 2 Lorry.»Vi inddeler byen i 17 zoner, og så laver vi en vagtplan. Det er som udgangspunkt sådan, at hvis man bor i en zone, så er det der, man tager ud på gaden - man går eller kører en tur, og holder øje med alt, der er mistænkeligt rundt omkring,« forklarer 40-årige Ali Qais i et interview med Berlingske.Han arbejder til daglig som afdelingsleder på København VUC, og han stiller op for Venstre ved det kommende kommunalvalg i november.Ser medlemmerne af naboværnet noget, der vækker deres opmærksomhed, skal de straks kontakte politiet. Medlemmerne i gruppen er dog blevet informeret om, hvordan de på internettet kan slå nummerplader op på mistænkelige biler. Det kan for eksempel være, hvis de bliver opmærksomme på en Audi, slår nummerpladen op og finder ud af, at nummeret er registreret til en Volvo. Det er en klar indikation på, at bilen kan være stjålet, og så kan medlemmerne også give den information med til politiet, forklarer Ali Qais.»Det er vigtigt for mig at understrege, at vi ikke udøver selvtægt. Vi skal ikke ud at lege politi eller helte. Vi er et naboværn - man kan også godt kalde det et vagtværn - men vi holder øje. Vi vil gerne sende et budskab til de kriminelle om, at vi holder øje med alt mistænkeligt i Tårnby, og hvis vi ser noget, så ringer vi straks til politiet,« siger han.Ali Qais og hans familie har ikke selv været udsat for røveri, så for ham er det mest af alt en præventiv indsats for at skabe tryghed for sin familie.»Når man har børn og bor i sådan en by, er det vigtigt, at der er tryghed. Det er ikke sjovt, når naboen har haft et hjemmerøveri, og man vil helst ikke tænke på, at man selv kan blive udsat for det samme.« I sidste uge blev et ældre ægtepar i 70erne truet med kniv og pistol under et hjemmerøveri på Tårnbyvej i Kastrup.Da røverne havde endevendt hjemmet, tvang den ene den ældre kvinde rundt til flere hæveautomater, inden røverne bandt ægteparret fast i deres hjem.I starten af juli blev en 70-årig kvinde udsat for et hjemmerøveri på Følfodvej i Kastrup, og i maj blev en 82-årig mand fra Kastrup stukket med kniv i ansigtet og fik flere slag i hovedet med et kosteskaft under et hjemmerøveri.Mandens dankort blev misbrugt, og han blev frarøvet kontanter, ur og pas.300-350 medlemmerSiden Ali Qais i lørdags oprettede sin lukkede Facebook-gruppe, hvori vagterne koordineres, har den fået mellem 300-350 medlemmer, fortæller han.Skal oprettelsen af jeres naboværn ses som en kritik af, at politiet ikke gør deres arbejde i området tilstrækkeligt? »Nej, det er ikke en kritik. Det er politiets opgave at patruljere og skabe tryghed, men i og med at vores lokale politistation er blevet lukket, er der borgere, der bliver udsat for sådan nogle ting her, og så begynder beboerne at føle sig utrygge,« siger Ali Qais, der oplever, at der er kommet flere røverier i området i løbet af det seneste år.Hos Københavns Politi har vicepolitiinspektør Jakob Søndergaard ikke konkrete tal, der viser, om der har været flere røverier i områderne omkring Tårnby og Kastrup de seneste måneder. Han kan ikke genkende historien om, at den lokale politistation skulle være lukket.Der ér betjente på Tårnby Politistation, siger han.Jakob Søndergaard ønsker ikke at forholde sig til, om det er en god idé, at borgere opretter vagtværn for at øge trygheden i deres nærområde, men siger: »Men jeg vil opfordre borgere til at passe på sig selv, så de ikke bringer sig i situationer, som er rigtig dumme for dem. Politiet er sat i verden for at løse politiopgaver - og det gør politiet,« siger han.annj@berlingske.dk 
En gruppe beboere på Amager har oprettet et naboværn for at gøre byens gader mere trygge efter tre hjemmerøverier mod ældre i Kastrup inden for få måneder.
Mennesket har glemt, at det selv er natur. Og aner ikke, at der gemmer sig spiselige skatte i læssevis derude i vores fælles spisekammer, der er tilgængelige for alle, der vil.Det er hovedbudskabet i det landsdækkende projekt ' Vild mad' som indtog Amager Fælled i København søndag.Og dér midt på storbyens savanne mellem hyld, skvalderkål og brombærkrat kunne deltagerne i den særlige mad-festival se hotteste Michelin-kokke med fingrene helt nede i den vildeste mad. Lige hevet op af mulden på Amager.Rasmus Kofoed fra Geranium, Mark Lundgaard fra Kong Hans Kælder, Matthew Orlando fra Amass og Jacob Mielcke fra Mielcke og Hurtigkarl.»Det smager rigtig godt,« sagde en dreng på omkring 10, til mesterkokkens vildgås, der er tilberedt i lokale urter, som Mielcke har taget op af jorden få timer før.Han havde selv skudt gåsen i Sverige nogle dage tidligere, men den kunne såmænd være plukket ned fra himlen over Amager.Nu ligger den og svømmer i lokale lækkerier som japansk pileurt, brøndkarse, løvstikke og peberrod samt karl johan-svampe.Den slags der bare står derude. I blomst, som rødder, som bær eller som blade og stilke, og venter på at blive brugt -og nydt. Både med ganen og med øjet. Sammen med hyldeblomst, tang, brombær, havtorn og vilde æbler og blommer.Ud i naturenDerfor lancerer den utrættelige Noma-boss Rene Redzepi nu appen Vild mad, der har to hovedformål.At få danskerne ud i naturen og samtidig fortælle dem om alt det, de kan få, hvis de bare kigger sig lidt for.Altså udover selve oplevelsen ved at bevæge sig i Danmarks dejlige natur.For tænk, hvis danske børn plukkede bær, urter og svampe med lige så stor naturlighed, som de river varer ned af hylderne i et supermarked.»Bevidstheden om bæredygtighed og at vi får et forhold til naturen, er nok det vigtigste for mig,« siger Mia Lindegaard Pedersen, der er en af de 50 naturvejledere, der er partnere i Redzepis projekt, der er en guide over det danske landskab og hvad det rummer af spiselige skatte.' Vild mads' app, som kan downloades fra deres hjemmeside vildmad.dk, guider brugeren gennem det danske landskab til den sprøde råvare, man selv kan gå ud og plukke eller hive op af jorden til de enkleste opskrifter kreeret af de stjernebestrøede kokke.Sviner mindre»Idéen er, at hvis danskeren har et forhold til naturen og er bevidst om, at det faktisk er hans eget lokale spisekammer, så passer man også bedre på naturen. Man er mere tilbøjelig til at tage hensyn, når man går rundt i sin egen mad. Og meget mere tilbøjelig til ikke at svine og rydde op efter sig,« siger Mia Lindegaard.»Hvis vi skal redde vores klode, er det vist på tide, at vi gør noget ved det, og så er der altså den fine bonus, at mange tænker på økonomien, og der er mange penge at spare ved at gå ud i naturen og finde sine egne ting,« siger hun.Fyld hattenOg så er der den vidunderlige detalje ved at ' sanke', som det hedder på godt gammel dansk, at det ikke er en eller anden samling indviklede lovkomplekser, der regulerer andet end jagten på dyr -derude i naturen.Sankning af planter og bær er reguleret helt enkelt gennem landets ældste lovsamling, Jyske Lov. For her står ganske enkelt, at enhver dansker må samle det, der svarer til en hatfuld. Fortolket i dagens Danmark til éns eget forbrug eller rundt regnet en indkøbspose, som man må fylde, hver gang man tager ud at sanke.Dejligt enkelt -hvis man altså gider tage hinanden i hånden og gå, ligesom de mange børn og deres familier, der indtog fælleden under søndagens blå himmel, da den havde regnet af, lige før det store udendørs arrangement foldede sig ud.At dømme efter tilstrømningen havde ungerne og deres familier en fest på den store, smukke fælled, der ellers er flankeret af landets grimmeste bydel, Ørestaden. Men jo mere man bevæger sig ind på den levende fælled, der strutter af naturligt liv, des længere væk glider Ørestadens stål, glas og beton. Og det smarte er, at der aldrig er langt til den nærmeste metro.»Der ligger så meget uudnyttet natur lige uden for mange danskeres dør, og den er let at komme til.Helt inde i byerne kan man ofte plukke for eksempel ramsløg, og folk virker meget interesserede i det her i dag. Det er skønt, at se,« siger Mia Lindegaard, der nu skal have bredt Vild mad ud til resten af landets 450 naturvejledere, som alle danskere i øvrigt kan kontakte og få råd og vejledning af. Hvis det handler om naturen og alt det, man kan nyde i den. Altså udover selve det, at den bare er der.kse@berlingskemedia.dk Fakta: OM VILD MAD' Vild mad-appen deler det danske landskab op i fire forskellige områder: Vandnært, åbent land, skov og by.Der er listet mere end 100 spiselige svampe, bær, planter og rødder.Der er enkle opskrifter tilknyttet de forskellige vilde afgrøder Hvis man vil have fat i Vild mads applikation, kan man hente den gratis til sin mobil på organisationens hjemmeside: vildmad.dk Vild mads partnere er: Naturrådet, Naturvejledningsforeningen, Design bureauet Supertusch, Designbureauet Tombola AOFs platform Gojoin.
MAD Mesterkokke vil lære os, at mad kommer fra naturen, så vi passer bedre på den.
Vesterbros gamle SlagtergårdePå Enghavevej, Vesterbro, ligger en række gamle industribygninger og bindingsværkshuse, som er i fare for at måtte lade livet. Bygningerne, der går under navnet Slagtergårdene, blev opført i 1860erne og var, som navnet antyder, stedet, hvor slagterne boede og arbejdede - desuden var det her, Storm Ps barndomshjem lå.Historien rækker dog endnu længere tilbage, nemlig til Frederik II, som i 1577 forbød al slagtning inden for voldene. Han mente at »blod og anden urenlighed bliver udi rendestenene forsamlet, hvoraf megen ond og slem stank forårsages.« Til gengæld kunne slagterne boltre sig på Vestebro.Ejeren af grunden ytrede for nogle år siden planer om at rive de gamle bygninger ned og bygge lejligheder i 9,5 etager med restauranter og caféer i stueetagen, hvilket vil betyde, at de gamle, lave bygninger, der ligger i området mellem Vesterbrogade 107C, langs med Enghavevej 4-14 og ud til Sundevedsgade står til nedrivning.Siden har et flertal i Københavns Borgerrepræsentation stemt for at ofre det gamle område, men en potentiel bygherre kan stadig ikke vide sig sikker. Sidste år indstillede det Særlige Bygningssyn Slagtergårdene til fredning.I april afviste Slots-og Kulturstyrelsen imidlertid at frede bygningerne, blandt andet fordi de reelt ikke har beføjelser til det frede Slagtergårdene. Dog skrev styrelsen i sin afgørelse, at man som kommune kunne vælge at udarbejde en såkaldt bevarende lokalplan.Da Enhedslisten stillede det forslag, fik partiet dog kun opbakning af Radikale Venstre.Siden er Slots-og Kulturstyrelsens afgørelse blevet indbragt for kulturminister Mette Bock (LA), og den afgørelse venter man på nu. Imens bliver der jævnligt arrangeret demonstrationer og borgermøder mod de nye projekter. Under overskriften »Slagterboderne overgiver sig aldrig« inviterede folkene bag Facebookgruppen »Bevar Slagtergårdene« lørdag til en stor støttefest med musik og taler.Fælleden som politisk kamppladsDer har været ganske megen debat om frøer, planter og nybyggeri på Amager Fælled på det seneste. Aftalen om at bygge på seks procent af Amager Fælled stammer tilbage fra 1992, hvor det blev politisk vedtaget, at dele af Fælleden skulle sælges og bebygges med 2-3.000 boliger for at rejse penge til metrobyggeriet.Ud over de flere end 40.000 københavnere, der har indsamlet underskrifter mod byggeriet, har flere kendte nu blandet sig i debatten.Blandt andre kokken Nikolaj Kirk, som her i avisen udtalte, at »Det nytter ikke noget, at vi vil redde regnskoven og orangutangen, hvis vi ikke vil passe på det, vi selv har«. Alligevel kom det som lidt af en overraskelse, da overborgmester Frank Jensen (S) i sidste uge udsendte en pressemeddelelse om, at han er klar til at bremse planerne for Ørestad Fælled Kvarter og i stedet finde en alternativ placering til de nye boliger. Måske en tidligere losseplads på Fælleden, der ellers var udset til at huse en campingplads. Før det eventuelt kan ske, skal Folketinget dog ophæve fredningen af området. Flere partier har undervejs ændret holdning til projektet på Fælleden.Senest var det den konservative Jakob Næsager, der foreslog, at man kunne flytte byggeriet til den omtalte losseplads. Da Venstre gik med på ideen om at undersøge Næsagers forslag, udtalte Frank Jensen, at hans flertallet var smuldret, og at »han var nødt til at trække en streg i sandet«. Hvor boligerne ender med at ligge, bliver dog ikke afgjort på denne side af kommunalvalget, hvilket har fået flere til at gisne om, at kovendingen er et strategisk træk fra overborgmesteren, mens Frank Jensen selv afviser, at der er tale om »damage Control«.Pastelbiografens endeligt?Klar til nedrivning eller et stykke kulturhistorie? Bølgerne gik højt først på året, da planerne om et nyt område ved Vesterport så dagens lys. De foreløbige tegninger viser et projekt, der efter planen skal skabe et sammenhængende grønt parkforløb fra Tivoli til Ørstedsparken over banegraven ved Vesterport Station.Området skal huse boliger, kontorer, hoteller, cafeer, butikker, byrum plus teater og biograf, som erstatter den gamle Palads på Axeltorv midt i København.Den nuværende bygning har siden 1929 været ejet af Nordisk Film, og i 1989 blev den udstyret med pangfarver af den nu afdøde danske maler og billedhugger Poul Gernes. Til Berlingske udtalte Anders Kold, der er museumsinspektør og kurator på Kunstmuseet Louisianas store udstilling af Poul Gernes' værker sidste år: »Der findes simpelthen ikke noget lignende fra tresserne. Palads er udtryk for en tid på samme måde som Thorvaldsens Museum eller Amalienborgs palæer.« Han stod ikke alene. På rekordfart blev der indsamlet 30.000 underskrifter mod nedrivningen, og siden gik debatten mellem modstandere, der vil bevare, og forsvarere, der gerne ser arealet forvandlet til et nyt byområde, også selv om det kommer til at koste Palads livet.Projektets ophavsmand er tidligere direktør i Bane Danmark Jesper Rasmussen, som har udviklet projektet sammen grundejerne og rådgivere fra COWI, Ingholt, mens tegnestuen WERK har slået stregerne til planerne, der blandt andet omfatter fire tårne i en højde af 50 til 100 meter.Det er dog endnu uvist, om projektet bliver realiseret - og hvis ja, i hvilken udformning.Dog sagde de københavnske politikere i februar ja til at gå videre med at undersøge forudsætningerne for projektet nærmere. Derfor er bygherren sammen med forvaltningen i gang med at granske, hvad der er realistisk. Senere skal forslaget i offentlig høring til kommuneplantillægget, som Teknik-og Miljøudvalget og Økonomiforvaltningen skal tage stilling til.Det sker formodentlig i januar 2018.En rigtig skyskraberHvor mange højhuse København kan rumme, og hvor høje de i givet fald må være, var et af de varme emner denne sommer. Ikke mindst da tegningerne af en ganske atypisk skyskraber pludselig florerede på de sociale medier.Her rejste projekt »Great Northern« sig med to tårne. Det ene var 190 meter højt, mens det andet skød ikke færre end 330 meter op af jorden.Skal København nu være det nye Dubai, spurgte kritiske røster, mens andre omfavnede tanken om en såkaldt »supertall« skyskraber.Det betyder, at bygningen er over 300 meter, og er noget, man ellers kun ser i byer som London og Frankfurt her i Vesteuropa.Forslaget til Great Northern kom fra en privat investor, og der er lagt op til, at de to tårne, formet som sejl, skal ligge på Oceankaj i Ydre Nordhavn. Ikke langt derfra er et 280 meter højhus på tegnebrættet. Det drejer sig om Bjarke Ingels Groups H. C. Andersen Adventure Tower, som også er privatfinansieret.Sidst i juni anbefalede Teknik-og Miljøforvaltningen, at begge forslag skulle forkastes, fordi projekterne ikke er i overensstemmelse med masterplanen for udviklingen af Nordhavn, hvor der står, at man skal bygge lavere og lavere, jo tættere man er på Øresund. Ikke desto mindre stemte et flertal af Teknik-og Miljøudvalget imod at forkaste forslagene, og derfor er man nu i gang med at undersøge mulighederne for at bygge megahøjhuse i Nordhavn.Blandt andre Socialdemokraternes medlem af Teknik-og Miljøudvalget i København, Jakob Hougaard, stemte for.»Den forskrækkelse, der tidligere har været over for højhuse, er ikke så markant længere, hvis bare højhusene ikke ligger i middelalderbyen, og så længe Københavns profil i det hele taget kan fastholdes,« sagde han til Berlingske.Modsat mente Teknik-og miljøborgmester, Mortel Kabell (EL), ikke, at projekterne tilfører København noget positivt.»Ingen af projekterne er groet i min baghave, da de ikke har fokus på at tilføre området noget af det, som Nordhavn mangler i dag.Nordhavn mangler i den grad billige boliger og grønne områder. Det får man ikke med de to projekter,« udtalte han efter mødet.Det er dog stadig for tidligt at sige, om de rekordhøje tårne finder vej til Nordhavn, da forslaget skal politisk behandles igen. Teknikog miljøforvaltningen ved endnu ikke hvornår, men tårnene vil ikke kunne opføres før 2027 på grundlag af den gældende Kommuneplan, hvor det fremgår, at der tidligst kan bygges i Ydre Nordhavn på det tidspunkt.kais@berlingskemedia.dk »Den forskrækkelse, der tidligere har været over for højhuse, er ikke så markant længere, hvis bare højhusene ikke ligger i middelalderbyen, og så længe Københavns profil i det hele taget kan fastholdes Morten Kabel.
Får vi giganthøjhuse i Nordhavn? Skal der bygges på Amager Fælled? Ryger byens farvestrålende biograf? Og bliver Slagterboderne på Vesterbro revet ned? Læs om fire projekter, som københavnerne strides om lige nu.
Direktør Ulla Röttger fra Amager Ressourcecenter, også kendt som affaldsvirksomheden Amager Forbrænding, fik ikke lov til at stå for åbningen af prestigeprojektet Amager Bakke.Hun blev afskediget onsdag efter et langvarigt bestyrelsesopgør, skriver Finans. Ulla Röttger blev offer for budgetoverskridelser i det kriseramte byggeri, der udover at rumme et topmoderne anlæg til forbrænding af affald, også bestod af en skibakke.

Amager Strand er et af Storkøbenhavns succesrige udviklingsområder på den østlige side af Amager, hvor metrolinjen fører ud til lufthavnen. Fra at være et nedslidt industriområde er Amager Strand blevet et mondænt boligområde med enkelte indslag af erhvervsejendomme. 

Amerikanske The Dead Daisies er inspireret af rock fra 1970-og 1980erne, og som en del af en verdensturné kommer de til Amager. Pris 200 kr. på ticketmaster.dk The Dead Daisies Amager Bio, Øresundsvej 6, 2300 København S Torsdag kl. 20. 
Koncert.
SKIBAKKE Et 600 kvm stort skicenter begynder nu at tage form på toppen af Københavns nye affaldsbaserede energianlæg, Amager Bakke.Dansk Halbyggeri har vundet opgaven i hovedentreprise og skal bygge skicenteret ind i Amager Bakkes parkeringsanlæg - med flydende overgang, så det visuelt er integreret i det omgivende landskab.- Centeret skaber sin egen bakke i enden af parkeringspladsen.Her møder mange forskellige materialer og udtryk hinanden. Det er en meget interessant opgave, som vi glæder os til at løse i tæt samarbejde med projektets aktører, fortæller Bent Storgaard, bygningsingeniør og projektchef i Dansk Halbyggeri.Skicenteret skal både rumme udlejning, omklædning, café og en lounge med frit udsyn til den 150 meter lange grønne piste. Her vil publikum, skiløbere, crossfitudøvere og mange flere kunne møde hinanden, ligesom hele Amager Bakkes udtryk mødes.Rekreativt udflugtsmålBygherren Amager Ressource Center -eller ARC -har sammen med arkitekterne fra Bjarke Ingels Group opnået stor anerkendelse i indog udland for projektet, der gør det affaldsbaserede energianlæg til et rekreativt udflugtsmål for københavnerne.- Tidligere var produktionsanlæg synonym med firkantede klodser. Det forsøger vi med Amager Bakke at gøre op med. Her løser vi en meget vigtig infrastrukturopgave, samtidig med at vi tager højde for den kontekst, vi indgår i med en by, der vokser, og hvor behovet for at samtænke industri og byliv derfor hele tiden øges, sagde ARC-direktør Dan Fredskov for nylig, da Amager Bakke blev belønnet med den europæiske stålpris.Under den ophøjede del af parkeringspladsen indrettes skicenteret i beton, ubehandlet træ og store glaspartier.Materialerne understreger overgangen fra parkeringspladsens hårde asfalt til skibakkens blødere underlag.Facaderne fremstår i glas for at skabe en let konstruktion og åbenhed mod skibakken, med både stern og integreret værk i cortenstål.Skicenteret forventes afleveret den 1. juni 2018. Når hele projektet står færdigt, vil Amager Bakke, foruden skibakken, også byde på Europas højeste klatrevæg og grønne løbelandskaber.Den 15.000 kvm store tagværk er designet, så den skråner fra jordniveau og op til cirka 80 meters højde.
Dansk Halbyggeri har taget hul på en hovedentreprise ud over det sædvanlige.
2 7. juni bragte nærværende avis en opsigtsvækkende meningsmåling, der tildelte de såkaldte grønne partier (ALT, SF, Ø og R) mere end 50 pct. af de københavnske stemmer. Det har ført til en fornyet debat - ikke mindst omkring fremtiden for Amager Fælled.Ørestad Fælled-kvarteret blev aftalt for to årtier siden som en del af finansieringen af metroen. Den infrastruktur har været en fantastisk positiv del af udviklingen på Amager og i København. Og prisen i forbindelse med Ørestad Fælled-kvarteret er ganske lille.Men Ørestad Fælled er ikke den eneste udvikling af området. Samarbejdet med Nordea Fonden og Københavns Kommune vil betyde kolossalt meget for naturoplevelserne på Amager. Visionen om Naturpark Amager er imponerende med sine 3.500 hektar - eller ti gange størrelsen på Central Park i New York. Det vil åbne Amager Fælled og give muligheden for endnu flere til at benytte de rekreative muligheder.Den slags byudvikling kræver, at man kan stole på de politiske aftaler. Derfor er den største synder i denne debat absolut ikke de partier, der står ved aftalen, der blev anbefalet af Naturfredningsforeningen og Friluftsrådet. Derimod er det pinligt at opleve de, der gerne ville være med dengang, men som i iver efter at fiske i populistiske oprørte vande nu springer fra.Fremtiden ser lys ud for Amager Fælled. Men ikke hvis vi pludseligt springer fra fælles indgåede aftaler. PETER STRAUSS JØRGENSEN, NORGESGADE 19, 1., 2300 KØBENHAVN S.

Historien om Amagers udvikling i de seneste 20 år er virkelig et interessant studie i urbanisering og fremsynet tankegang hos de politikere, der har banet vej for omdannelsen af Amager til en integreret del af København. Beliggenheden af Hovedstadens østlige ø er noget nær genial. 

Kommunalvalget er først i november, men allerede nu tegner opgøret om Amager Fælled til at blive et vigtigt tema. Konflikten er malet op som nybyggeri vs. biodiversitet, natur kontra kapitalisme. I en stribe punkter søger vi svar på op og ned i sagen. NYHEDER. 26

Direktør Ulla Röttger, Amager Bakke - et affaldsanlæg med en skibakke på toppen - er løbet ind i kommunikationsproblemer med sin egen bestyrelse, skriver Jyllands-Posten. Økonomien halter på grund af for lidt affald at behandle, og senest føler bestyrelsen sig ikke tilstrækkeligt informeret om en eksplosion på anlægget tidligere i år. Amager Bakke ejes af fem kommuner.Bestyrelsen mødes i denne uge for at diskutere direktørens redegørelse om sagen.
SALT.
24. august i år indgik det kommunalt ejede selskab By &amp; Havn en aftale om at danne et projektselskab sammen med Pensiondanmark. 

Billedkunstneren Anders Brinch blev færdig på Kunstakademiet for ti år siden. Han var hypet, før han overhovedet var færdig, repræsenteret på de største museer og blandt kendte samlere. Siden stilnede larmen af, men i en kælder på Amager står Anders Brinch endnu og nægter at lade sig indfange af, hvad nogen synes, han skal være for en kunstner. Foto: Ivan Riordan Bol KULTUR Forsiden. l 

Vibeke Hajjaj, Theklavej 27, København: Jeg håber sandelig ikke, at byggeriet på Amager Fælled kommer til at se ud som det viste billede fra 29.8. Alle i min familie fik nemlig straks deja vu til den grønne linje i Beirut under og efter borgerkrigen i 1980' erne. 

Han skulle tilsyneladende likvideres.Den ene kugle gik ind mellem skulderbladene og ud ved halsen. Den anden gik direkte igennem offerets venstre lår.Skuddene faldt tirsdag aften 20.50 foran en kiosk på Holmbladsgade på Amager, og den tørre beskrivelse kom frem under et grundlovsforhør i går mod tre unge mænd på 24, 23 og 19 år, der sigtes for at have gennemført skudangrebet mod offeret.De tre mænd flygtede fra gerningsstedet i en bil ud ad motorvejen mod Københavns Vestegn og blev standset ved en tankstation i krydset mellem Vallensbækvej og Folemarksvej i Brøndby blot 23 minutter efter.Imens blev det 20-årige skudoffer kørt med udrykning til behandling på hospitalets operationsbord. I første omgang var han livstruet, men han er nu uden for livsfare.Ifølge chefpolitiinspektør Jørgen Skov fra Københavns Politi, som i går først på aftenen indkaldte til pressemøde, er den 20-årige et registreret bandemedlem.Chefpolitiinspektøren vil ikke sige noget om, hvilken gruppering skudofferet tilhører.Politiet har som følge af skudepisoden indført visitationszone på det nordlige Amager foreløbig frem til 31. august klokken 12.De tre formodede gerningsmænd nægtede sig i grundlovsforhøret skyldige.Den første af de sigtede, 24-årige AB, blev ført ind i sit løstsiddende, blå joggingsæt med ' Københavns Fængsler' stemplet på tøjet. Hans forsvarer meddelte, at han ikke ville svare på spørgsmål.Det kom yderligere frem, at mindst to af demheller ikke har villet udtale sig under afhøringerne hos politiet.De er sigtet for forsøg på drab, og de dukkede ifølge sigtelsen op foran gerningsstedet med et på forhånd aftalt mål - udtalt eller indforstået - nemlig at få ram på en person, den 20-årige MBG, som de anså for at være tilknyttet en rivaliserende gruppe.En af de tre skød mindst to gange mod offeret.Dommer Lene Sadolin-Holst lukkede dørene til sagen med følgende begrundelse: »Offentligheden har stor interesse i at vide, hvad der foregår. Ellers kan det komme til at blive et mysterium for den danske befolkning, hvad der egentlig sker. Til trods for den åbenbare offentlige interesse lukker vi dørene. Jeg ved ikke, om de ting, der kan komme frem, kan udsætte andre for fare«, lød det.Selvstændig konflikt på AmagerPå det senere pressemøde erklærede chefpolitiinspektør Jørgen Skov sig tilfreds med varetægtsfængslingen.»Det er resultatet af et godt politisamarbejde og af, at vi har gode vidner, som med det samme kontakter politiet«. Han pointerede, at en yderligere årsag til visitationszonen på Amager er en banderelateret konflikt, som tilbage i april førte til skyderier i Holmbladsgade, og som angiveligt hører sammen med drabsforsøget tirsdag aften samme sted.»Det er nogle, som var i konflikt i samme område. Der er ikke noget, der tyder på, at det er den samme konflikt, som vi har set udspille sig på Indre eller Ydre Nørrebro«. Derfor ser chefpolitiinspektøren heller ikke umiddelbart drabsforsøget som en forlængelse af den løbende Nørrebrokonflikt.»Vi ser det ikke som konflikten, der fortsætter.Vi har hele tiden sagt, at vi kan ikke være sikre på, at det, vi har set på Nørrebro er én konflikt. Det kan godt være flere konflikter. Det ved vi jo faktisk først, når vi har fat i alle gerningsmænd til alle hændelser«. Politiken beskrev sidste år en lokal kon-flikt på Amager, hvoraf den ene gruppering ikke er en egentlig bande, men en samling af unge mænd fra Urban-planen.En aften i november 2016 blev en mand ramt i en bil ved Bella Center på Amager.Han overlevede på operationsbordet.To dage efter gik to skikkelser tilsyneladende målrettet efter en 21-årig fra en rivaliserende gruppe, som blev skudt ved en kiosk på Røde Mellemvej ligeledes på Amager.»Det er vores indtryk, at de hændelser, der har været omkring Holmbladsgade, relaterer sig til to grupperinger af unge, som i starten ikke havde nogle banderelationer, men som med tiden har fået det, og som nu har bekendt kulør til to forskellige bandegrupperinger. Men det er de samme mennesker, som er uenige, og det er de samme mennesker, der slås«, sagde Jørgen Skov.Ekstra Bladet har tidligere omtalt den ene af grupperingerne som tilhørende LTF, men det ønsker chefpolitiinspektøren ikke at udtale sig om.Tirsdag eftermiddag blev yderligere en 39-årig mand stukket med kniv i låret på Lergravsvej på Amager. Ifølge Jørgen Skov er knivofferet ikke banderelateret, og det er for tidligt for politiet at sige noget om, hvorvidt selve episoden er banderelateret.Unge på Amager skal passe påVisitationszonen på Amager betyder, at politiet stikprøvevis i zonen kan kropsvisitere alle personer, undersøge tøjet, andre genstande samt køretøjer.Over 500 visitationer er gennemført på Nørrebro.»Vi kan se, at det betyder, at bandemedlemmer ikke bærer skydevåben i visitationszonen«, sagde Jørgen Skov.Chefpolitiinspektøren vil ikke sætte tal på, hvor mange betjente politiet har på gaden på Nørrebro.»Men vi har lånt mange betjente udefra, og det betyder, at vi har mulighed for at være hurtigt til stede«.Hvad vil beboerne mærke på Nørrebro? »Jeg håber, de allerede har mærket, at politiet er meget tydeligt til stede. Der er mange patruljebiler, og der er mange, der går rundt i området«. Hvilken effekt forventer I af endnu en mobil politistation? »At det bliver tydeligt for borgerne, at der er et sted, hvor de kan gå hen og møde os. Stationerne kører rundt i visitationszonen på Nørrebro og er til stede på gader og stræder. Men fortrinsvis på de store pladser«. Kan de bekæmpe bandekonflikter? »Hovedformålet med de mobile politistationer er at skabe tryghed for borgerne.Hvis vi vurderer, at der er behov for det på Amager, så vil vi også indsætte mobile politistationer der«. Gælder din advarsel til yngre mænd om at passe på stadig? »Det er medierne, der har udlagt det som en advarsel. Der er tale om et godt råd. Vær bekendt med det, der sker, og overvej, hvad det betyder for jer. Det er det samme, vi siger til de unge på Amager, gør jer bekendt med det, som sker. Hold jer opdateret«, sagde chefpolitiinspektør Jørgen Skov.frank.hvilsom@pol.dk .Det er det samme, vi siger til de unge på Amager, gør jer bekendt med det, som sker.Hold jer opdateret Jørgen Skov, chefpolitiinspektør.
BANDEKONFLIKT Efter bandeskyderi på Amager råder politichef igen unge mænd til agtpågivenhed. Visitationszone indført på øen.
Tirsdag aften blev der affyret tre skud på Holmbladsgade på Amager. En 20-årig mand blev ramt, og han kom kl. 22.00 på operationsbordet på Rigshospitalet. Den 20-årige kom ud af en klosk, da han blev skudt.På Twitter oplyste Københavns Politi, at skudepisoden er banderelateret.

Byg eller bevar - mød politikere til debat om Amagers fremtid! Foreningshuset Sundholm 8 og Frivilligcenter Amager inviterer til en direkte dialog mellem politikere, institutioner og borgere i Amager Vest.Der vil især være fokus på to emner: Amager Fælled - byudvikling, grønne områder og boligbyggeri.Og: Sundholm - er der plads til frirum for socialt udsatte i en by, der vokser og fornys? Kandidater til Borgerrepræsentationen og civile aktører debatterer - og du kan være med. Det sker lørdag den 3. juni i Foreningshuset på Sundholmsvej 8. Dørene åbnes klokken 13. Gå gennem porten og se til venstre efter det flotte skilt.Klokken 13: 30 er der livemusik, og klokken 14 bydes velkommen.Klokken 14: 15 er debatemnet byudvikling og grønne området, og klokken klokken 15: 15 er emnet frirum og socialt udsatte. Klokken 16 er der grillmad og politiske brandtaler.Klokken 17 varmer levende musik op til en havefest, som slutter klokken 21.Arrangementet er åbent for alle, der er gratis adgang." Vi håber, at du vil komme forbi for at fejre demokratiet og den frie debat!".Sundholmsvej 8, København lørdag den 3. juni klokken 13 - 21.
Debat lørdag om byudvikling og socialt udsatte.
Det endte med en smal hjemmesejr på 1-0, da Fremad Amager søndag tog imod Esbjerg i den næstbedste danske fodboldrække.Værterne kom på sejrskurs allerede efter ni minutters spil. Her scorede den 34-årige angriber Morten Nordstrand fra en placering tæt på mål. Nordstrand er skiftet til Fremad Amager forud for denne sæson. Resultatet betyder, at både Esbjerg og Fremad Amager nu har ni point. Det rækker til henholdsvis en sjette-og en syvendeplads.I Thisted vandt hjemmeholdet 2-0 over HB Køge, mens Nykøbing FC besejrede Brabrand 1-0. Ritzau.

Vi nærmer os kommunalvalget, og det såkaldt »Grønne flertal« benytter debatten om byggeri på Amager Fælled til at række ud efter Socialdemokratiets overborgmesterpost i København.Hvor trist at en misforstået miljøsag skal blive hovedemnet omkring Københavns byudvikling i valgkampen.Der er mange gode grunde til at værne om miljøet og den spidssnudede frø på Amager Fælled, men hvor er de gæve miljøkæmpere i resten af byen, hvor der på Amager Strand, i Valby på den gamle F. L. Smith Maskinfabrikgrund, i Sydhavnen ved HC. Ørstedsværket, på Islands Brygge og i Nordhavnen bygges boliger i et omfang, som ikke er set siden København sprang ud over voldene i slutningen af 1800-tallet? Har nogen overhovedet bevæget sig rundt i disse massive byggeområder, hvor der i stort omfang bliver bygget billigt, dårligt og tæt? Der bliver bygget med en så grov udnyttelse af grundene, at de nederste lejligheder ligger i fuldstændigt mørke.Der bliver bygget tæt op ad stærkt trafikerede veje. De stakkels beboere i deres dagligstuer får en dejlig udsigt til hjulkapsler på den tunge trafik, der kører forbi.Der bliver ofte bygget i en kvalitet, som er under al kritik. Lokalpressen flyder over med rædselshistorier om folk, der flytter ind i byggerier, der hverken er halvt eller helt færdige. Arkitekturen på byggeriet (bortset fra enkelte undtagelser) er renset for arkitektur og er rent totalentreprenør-billig-byggeri til tårnhøje priser.Hvor er de gode principper fra byggeriet i trediverne (dansk arkitekturs guldalder). Principper som lys, sol og luft. Principper som en god og solid byggeteknik, og en arkitektur man kan være bekendt.Debatten burde dreje sig om, at Københavns Kommune i byplanlægningen og i byggetilladelser, må fokusere på at hæve kvaliteten af, hvad der bliver bygget, og ikke om en misforstået miljøsag på Amager.Hvorfor er Amager Fælled så værdifuld, at der ikke kan bygges der, medens der overhovedet ikke er noget fokus på alt det andet, der bliver bygget, som i omfang har mange gange større indflydelse på titusindvis af menneskers dagligdag, og som har konsekvenser mange år frem i tiden.Skal det være tv-kokken Nikolaj Kirk, der har gået en tur på Amager Fælled og fundet en sjælden urt, og publiceret dette i medierne, der skal sætte debatniveauet for, hvordan København skal udvikles? Er der virkelig ingen arkitekter, byplanlæggere, videnskabsmænd, der kan komme med faglige og kritiske vinkler på dette? Er det kun letkøbte følelser, der skal styre, hvordan vores hovedstad skal udvikles?.

København sk Gallup-måling giver fire partier flertal uden om Socialdemokratiet. Bliver flertallet en realitet ved kommunalvalget i november, lover partierne at bremse et planlagt byggeri på Amager Fælled.NYHEDER. 16.

På søndag indtager madfestivalen »VILDMAD« Naturpark Amager, hvor man kan lære at samle - eller sanke, som det også kaldes - naturens råvarer og samtidig lære, hvordan man tilbereder dem. Du kan bl. a. finde bær, svampe og sensommerurter nu. Festivalen har sin egen app, VILDMAD, som kan bruges, når man sanker fra naturens skatkammer. Arrangementet foregår fra kl. 10.00 til 18.00. Læs mere på vildmad.dk/ festivalen MBG. 
Mad.
Københavnske politikere vil have overborgmester Frank Jensen (S) til at gøre endnu et forsøg på at redde økonomien for Amager Bakke.»Vi afventer et udspil fra overborgmesteren om, hvordan han vil sikre en ordentlig økonomi i ARC. Det er jo bygget stort, og der kan brændes meget affald af, men så ligger der en politisk beslutning fra Socialdemokraterne og de røde partier om, at man ikke vil bruge anlæggets fulde kapacitet. Så må overborgmesteren komme ud af busken og fortælle, hvad han så vil gøre,« siger Jakob Næsager, gruppeformand for De Konservative i Københavns Kommune.Hos SF efterlyser sundheds-og omsorgsborgmester Sisse Marie Welling ligeledes, at overborgmesteren går aktivt ind i sagen.»Vi har lige fra start været imod, at man skulle bygge så stort et anlæg. Der skal findes en løsning på de økonomiske problemer, og så må Frank Jensen på banen. Vores krav er, at den løsning ikke påvirker miljøet,« siger hun.Ny løsningFrank Jensen satte tilbage i sommeren 2016 sin underskrift på den borgmesteraftale, der skulle redde Amager Bakke fra en økonomisk nedsmeltning.Står det til De Radikale, vil han nu blive involveret i en ny redningsaktion.»Jeg vil bede Frank Jensen om at sætte sig i spidsen for at finde en løsning. Og vi forventer, at han lander en løsning, der er bæredygtig både økonomisk og miljømæssigt,« siger Mette Annelie Rasmussen, gruppeformand for De Radikale i borgerrepræsentationen.Også i de kommuner, der sammen med Københavns Kommune ejer selskabet bag Amager Bakke, er tålmodigheden med Amager Bakkes økonomi sat på en prøve.»Jeg er overrasket over, at der nu igen bliver rejst spørgsmål ved det økonomiske grundlag for Amager Ressourcecenter (ejer af Amager Bakke). Jeg vil bede om en redegørelse, herunder igen en afdækning af mulighederne for et fremtidig tættere samarbejde mellem ARC og Vestforbrænding,« siger rådmand Michael Vindfeldt (A) fra Frederiksberg Kommunes økonomiudvalg.Frank Jensen har valgt ikke at stille op til interview om de nye problemer., men blot svare skriftligt i en mail.jakob.j.martini@finans.dk niels.sandoe@finans.dk 
 Københavnske politikere efterspørger handling fra overborgmester Frank Jensen (S), efter at redningsplanen for Amager Bakke er faldet sammen.
Natten til mandag var der tyveknægte på spil hos Fremad Amager. Indbruddet var det andet på to uger, og denne gang forsvandt tyvene med spillernes træningstasker og indholdet af samme. Dermed stod holdet uden fodboldstøvler blot tre dage før kampen mod OB, som spilles 21. september. End ikke spillernes tomme drikkeflasker var tyvene så barmhjertige at efterlade - måske i håbet om at høste lidt pant oven i værdien af de øvrige tyvekoster.I et opslag på Facebook udtrykker Fremad Amager klubbens frustration.»Hva' fanden sker der! To indbrud i vores nye lokaler på to uger... pis. Denne gang er alle tasker stjålet - fyldt med alle vores fodboldstøvler, drikkevarer og endda de tomme flasker... Hva' fanden har de tænkt,« hedder det i Facebook-opslaget: »At stjæle vores støvler - det er sgu da for lavt.« Flemming Rosenkrantz, Fremad Amagers direktør og ejeren af klubben, anslår, at der ved de seneste ugers indbrud er blevet stjålet udstyr og andre genstande til en værdi af mellem 100.000 og 200.000 kroner.»Det er fuldstændig tåbeligt, og det er en lidt grotesk situation,« siger Flemming Rosenkrantz til Tipsbladet om hændelserne.Klubben nægter dog at lade sig slå ud af indbruddet og understreger i opslaget, at spillerne møder op til kampen torsdag, om de så skal spille i strømpesokker.»Der er sgu ikke nogen vandaler, som skal bestemme, om vi kan spille eller ej,« fastslår de og opfordrer andre til at henvende sig til politiet, såfremt de i nærområdet har observeret personer, som bar på træningstasker, eller man er blevet tilbudt at købe brugte fodboldstøvler.Fremad Amager er naturligvis allerede ved at finde en løsning på problemet, så en kamp i strømpesokker ikke bliver eneste udvej torsdag.»Vi er sammen med Amager Sport i fuld gang med at finde nogle fodboldstøvler til på torsdag.Der er blevet stjålet 60-70 par, så vi har travlt. I princippet kan spillerne jo blive nødt til at spille i kondisko, men vi skal nok nå det til torsdag - om vi så skal støvsuge hele landet,« siger Flemming Rosenkrantz til Tipsbladet.Det er ikke engang et år siden, at et lignende indbrud fandt sted på Fremad Amagers hjemmebane, Sundby Idrætspark, under en kamp mod FC Midtjylland.Dengang var det modspillerne, der fik stjålet deres ejendele fra omklædningsrummet og fra holdets bus.»Det er ikke sjovt for vores gæster, og det er ikke sjovt for os som hjemmehold,« siger Flemming Rosenkrantz til Tipsbladet: »Hverken vi eller politiet ved, hvordan indbruddet sidste år mod FC Midtjylland fandt sted, og det er bekymrende. Vi havde folk i mellemgangen ud til omklædningsrummet, men det var altså ikke nok.«.alju@berlingske.dk 
Fodboldklubben Fremad Amager har været udsat for to indbrud på blot to uger. Denne gang har spillernes støvler fået ben at gå på. Torsdag skal det støvleløse hold møde OB.
DER FOREGÅR i øjeblikket en speget proces omkring Amager Fælled.Socialdemokratiet har længe holdt hårdnakket på, at Amager Fælled skal bebygges for at finansiere en etape af metroen. Socialdemokratiet står fast på, at der intet alternativ er til at undgå destruktionen af Amager Fælled, hvis byens økonomi skal være sund og bæredygtig, og byen skal udvikles til at være for alle.Socialdemokratiet har stædigt fastholdt denne fortælling, selv om miljøundersøgelser fra 2014 viser, at netop den del af Amager Fælled, som man ønsker at bebygge, indeholder truede plante-og dyrearter, som er meget tæt på at uddø i Danmark. Mange arter, som ikke mange københavnere kan navnene på. Det virker også til, at det er derfor, at Socialdemokratiet i København mener, at disse arter er værdiløse for byens borgere.Socialdemokratiet holder stædigt fast i fortællingen om, at de mennesker, som prøver at tale om værdien af Amager Fælleds bevarelse, er naive tilhængere af pyntegrønt uden ansvarlig tanke for byens fortsatte udvikling.Blandt biologer, som har forholdt sig til sagen Amager Fælled, er er der enighed om, at netop Amager Fælled har en naturmæssig kvalitet på omkring 8 på en skala fra 1 til 10, hvor 10 er mest værdifuld. Så vi er oppe i den høje ende. Socialdemokratiet har stædigt fastholdt, at det ikke har relevans for sagen Amager Fælled, og at byggeplanerne må fortsætte som planlagt.Socialdemokratiets logik er, at ved at tjene penge på boligsalg på fælleden skaber vi de værdier i samfundet, som gør, at vi kan købe os til at frede bevaringsværdig natur andre steder i landet.Der er bare mange problemer i den logik. For det første er Amager Fælled en strandeng, som er helt unik og rummer arter, som er så sjældne, at vi er nede på under fem andre steder i Danmark, hvor de findes.Når vi sammenholder det med, at mennesket siden 1970' erne har udryddet 50 procent af Jordens levende arter, dvs. dyr og planter, virker det endnu mere uetisk at fortsætte nedslagtningen af meget sjælden natur i hjertet af København.Ja, faktisk virker det temmelig hjerteløst. For de penge, som nedslagtningen genererer, kan ikke købe vild natur, når den først én gang er smadret.Og i den aktuelle sag er det en 5.000 år gammel biotop, som man ødelægger.Socialdemokratiet bliver ved med at påstå, at der ikke er råd til at tilbagekøbe Amager Fælled til byens borgere som et symbol på byens omsorg for den vilde natur. Det er svært at se, at dette skulle være sandt.Der er et overskud på 6 mia. kr. i kommunekassen samt muligheder for at forhandle med staten om en forlængelse af afdraget på metroen. Det virker mere og mere, som om Socialdemokratiet fortsætter sine planer, som om intet var hændt, netop fordi de vilde arter, som er på Amager Fælled, ikke har nogen stemme ved det næste kommunalvalg.SOM SITUATIONEN er lige nu, er der kun knap 45.000 borgere i Københavns Kommune, som har givet naturen en stemme ved at skrive under på, at Amager Fælled skal bevares. Jo flere, der skriver under, jo mere skinger bliver Socialdemokratiets retorik. Således meddelte Socialdemokratiets ordfører på området i weekenden, at tilbagekøb af Amager Fælled nu ville koste 2 mia. kr. og ikke 1,5 mia. kr., som det tidligere var fortalt. Dette nye tal var vupti-vupti fremkommet efter megen meningsudveksling mellem Socialdemokratiet og modstandere af byggeriet. Og mandag 28.8 har By og Havn, som officielt ejer Amager Fælled, besluttet at igangsætte deres VVM-undersøgelse (miljøundersøgelse af området, red.). Den måde, som de undersøger området på, er, at en stor maskine har nedpløjet store baner i den gamle strandeng, så tudser og andre levende væsner er blevet smadret øjeblikkeligt.Det var åbenbart ikke en helt ufarlig sag, for By og Havn havde inviteret politiet med, så måbende og triste borgere kunne holdes på behørig afstand. En af disse borgere fik sågar æren af at få en fuckfinger fra en af de chefer fra By og Havn, som var til stede ved maskinens drabelige færd over den gamle strandeng.Det er helt nyt for mig, at man foretager en miljøundersøgelse ved at smadre dyr og planter i det område, man vil undersøge.Helt naivt troede jeg, at miljøundersøgelser blev brugt til at vurdere, hvilken natur der er i et område, så man derefter kan debattere, om denne natur lever op til kriterierne for bevaringsværdighed. Det er også helt nyt for mig, at man er nødt til at foretage miljøundersøgelser med politibevogtning. Ligeledes er det nyt for mig, at man som chef i By og Havn føler, at det er o. k. at give en borger fuckfingeren.Endelig er det helt nyt for mig at se denne form for brutal majoritetspolitik i et land som Danmark. Jeg troede, at vi var bedre end det.Socialdemokratiet holder stædigt fast i fortællingen om, at de mennesker, som prøver at tale om værdien af Amager Fælleds bevarelse, er naive tilhængere af pyntegrønt.Fejl og fakta 31.08.2017:' Amager Fælled - hvad sker der for dig?' hed et debatindlæg i går, skrevet af Christina Stougaard Hansen. Hun blev præsenteret som chefkonsulent, men vi burde også have nævnt, at hun stiller op for Alternativet ved valget til Københavns Borgerrepræsentation 21. november. 
NATUR Det er brutal majoritetspolitik, når Socialdemokratiet holder fast i at ødelægge natur for at bygge boliger.
Fremad Amager fra landets næstbedste fodboldrække har sikret sig den tidligere superligatopscorer Morten Nordstrand, som i går blev præsenteret 1. divisionsklubbens Facebook-side.Den 33-årige angriber har tidligere optrådt for bl. a. Lyngby, FC Nordsjælland og FC København.Det er også blevet til otte kampe på det danske landshold.Nordstrand har senest spillet for Newcastle Jets i Australien. Ritzau.

PARK Anlægsgartnerne hos Malmos A/ S skal det kommende år vænne sig til at arbejde i højderne.For anlægsgartnervirksomheden fra Roskilde har vundet opgaven med at etablere en park i 85 meters højde på toppen af Københavns nye forbrændingsanlæg, Amager Bakke.Forbrændingsanlægget, der er tegnet er BIG, er mest kendt for sin skibakke med tre pister på i alt 385 meter.Men derudover skal skibakken også indeholde oplevelses-og legelandskabet på størrelse med en fodboldbane, og det er på forhånd ikke en enkel opgave.- Efter et årelangt og til sidst meget intenst forløb glæder vi os meget til et tæt samarbejde med BIG, SLA og Amager Ressourcecenter.Der er jo ingen, der har udført noget tilsvarende før.Men vi har faktisk allerede sået græs og urter hos vores planteleverandør. Vi skulle være sikre på, at planterne kan tåle det danske klima, og det tager et års tid, før vegetationsmåtterne er stabile nok til at blive flyttet, siger Malmos' kommercielle direktør, Per Malmos, i en pressemeddelelse.Udfordre grænserneParkmiljøet løber hele vejen langs den 385 meter lange piste, og Malmos skal blandt andet udfordre grænserne for, hvor stejlt man kan etablere grønne tage.En udfordring Malmos allerede har prøvet på sit eget domicil i Roskilde, der er beplantet trods en hældning på 45 grader.- Vi prøver hele tiden nye ting af i samarbejde med vores søsterselskab ZinCo, som også skal levere vegetationsmåtterne til Amager Bakke.Her står vi over for store udfordringer i meget konkret forstand: Hvordan hejser man for eksempel et 2,5 ton fyrretræ med rodklump 50 meter op ad en bakke og sikrer, at det hverken skrider ned eller vælter i det næste stormvejr, spørger Per Malmos Planen er at københavnerne om et års tid kan indtage området til fods. Derudover kan man også tage en elevator de 85 meter op til toppen.
Anlægsgartnervirksomheden har vundet opgaven med at etablere et grønt oplevelses-og legelandskab i 85 meters højde på det nye forbrændingsanlæg.
Det er en råkold eftermiddag på Amager i København. Folk går rask til for at holde varmen, og cyklisterne opnår høj fart på den lange gade, der ifølge den lokale handelsstandsforening er Danmarks længste handelsgade. Alt herude på Amager er, som det plejer, vil en fastlandsturist sikkert konkludere.Men de lokale amagerkanere ved, at der er noget under opsejling. Og den opmærksomme beskuer lægger mærke til, at der pusles usædvanlig meget foran de små forretninger. Cafeer såvel som isenkræmmere.Der stilles klapborde frem.Placeres termokander og papkrus. Foran Sundby Kirke har en af de grønne kaffeknallerter slået sig ned, alt imens en enlig trompetist dovent, nærmest melankolsk, spiller ' Glade Jul'. Om en times tid kan den placering vise sig yderst lukrativ.Ikke fordi kirken denne søndag er særligt besøgt, men fordi det store årlige juleoptog ad Amagerbrogade tiltrækker en folkemængde af betlehemske proportioner.Længere nede ad Amagerbrogade, forbi Englandsvej, i den ende, hvor solcentre og isenkræmmere ligger dør om dør med nyåbnede, smarte cafeer, står Jakob Christiansen foran sin café Broders og gør klar til årets optog. Han er vaskeægte amagerkaner. Født og opvokset i Dragør, og Amagerbrogade er hans gade, siger han. I dag er det anden gang, han skal opleve optoget som forretningsdrivende, og forventningerne er i top.»Optoget er en typisk ting for Amager.Vi har et stort fællesskab på Amager, og juleoptoget cementerer det fællesskab.Optoget binder virkelig bydelen sammen.Og så er det jo en tradition, og traditioner er en god ting, særligt når man bakker op om dem, og det gør man her.Uanset vind og vejr«. Juleoptoget på Amager er en over 30 år gammel tradition, fortæller Rene Steinvig, der er formand for foreningen bag optoget, Amager butikkerne - Handelsforeningen af 1893. Han forklarer, at optoget er en kærkommen lejlighed til at vise gadens mange butikker frem.»Vores medlemmer er ' små' butikker, og vi skal kæmpe om de samme kunder som Field's, Fisketorvet og Amager Centret. Så vi skal slå på det anderledes og unikke - derfor den store satsning med optog og juleguirlander langs Amagerbrogade og sidegaderne«, fortæller han.Hvor mange år Jakob Christiansen har været med som tilskuer, kan han ikke huske. Men han mindes, at han har set optoget som dreng. Han forklarer, at der har været perioder, hvor der af forskellige årsager praktisk talt ikke har været et optog, men at det har fået fornyet energi de seneste år: »Jeg tror, det er blevet så populært, fordi man måske i stigende grad har behov for at være offline en gang imellem og få en god oplevelse i fællesskab med andre mennesker«. Jakob Christiansen er i hvert fald klar.Julepunchen i termokanden er skoldhed og varmer stensikkert - uanset om den serveres med eller uden rom.Piccolofløjter og sambarytmerUden for cafeen er folk begyndt at stimle tæt sammen på fortove og cykelstier. Det er allerede ufremkommeligt til stor irritation for flere knap så juleglade cyklister, der ringer febrilsk og konstant med klokken for at få de paptallerken-medæbleskive-bærende menneskemængder til at rykke sig. Den lokale isenkrambutik er stopfyldt.I dagens anledning langes der nemlig æbleskiver og gløgg over disken i stedet for 13 ampere-sikringer og brusenicher.Gratis selvfølgelig.Det er tydeligt, at de små forretninger på Amager bakker op om initiativet, og selv om der efterhånden er en kødrand af mennesker, er det selvforskyldt, hvis man på nuværende tidspunkt stadig er snack-eller gløggløs.To fremmødte, der står klar på første parket, er Bente og barnebarnet Simone på 12 år. De er begge to lokale og i den grad juleoptogsveteraner. Bente har været med i 25 år, fortæller hun, og barnebarnet så længe, hun kan huske. Simone fortæller, at hun glæder sig mest til at se den gamle politibil fra Olsen-banden-filmene, som er et fast element i paraden.Hun retter dog hurtigt sig selv: »Ej, jeg glæder mig faktisk til det hele.Det er fedt, at der er så mange mennesker samlet«. En dame bryder ind: »Vil I have nogle æbleskiver«, spørger hun. »Nej tak, vi har fået«, svarer 12-årige Simone høfligt.Endnu en cyklist forsøger at slalomme sig igennem. Han er så langt nede i fart, at han flere gange går helt i stå og må sætte foden i jorden.På den anden side ad gaden står en flok begejstrede børn i alderen 8-12 år halvt ude på vejen og tripper. Måske fordi de fryser. Måske fordi små lys titter frem i det fjerne. Pludselig kan man høre en lastbils dybe horn, og lydniveauet blandt tilskuerne stiger markant.»Nu starter det venner«, siger en mor entusiastisk til sine to børn, som hun hiver over gaden og genner hen til en ledig halv kvadratmeter med lidt bedre udsyn.Kort efter kører en gammel skraldebil pyntet med lyskæder forbi, og det giver et sæt i ungerne, da den igen lader hornet gjalde. Denne gang meget højt.Så er vi i gang. Piccolofløjter overtager lydbilledet, og en pigenissegarde marcherer forbi efterfulgt af en flok klædt ud som isbjørne, der trækker med en stor vogn med isbjørneunger.De store bjørne giver high-fives, og de små løber rundt og giver krammere.Men i et par minutter holder paraden stille. Optogsveteranen Simone træder ind i rollen som guide og forklarer, at det kan skyldes udrykning til Amager Hospital.»Men det sker sjældent«, tilføjer hun og afbrydes kort efter af dybe trommer og sambarytmer, der leder tanker hen på varmere himmelstrøg og karneval. Simone, nu tydeligt begejstret, slår øjnene op: »Det der samba noget - Det er helt nyt«. Endnu en pigegarde marcherer forbi.Denne gang er det Wham-hittet ' Last Christmas', der tages under kærlig behandling af fløjter og trommer. At optoget synes uendeligt, skyldes ikke mindst de mange lokale sportsklubber og foreninger, som går med. B1908, Fremad Amager, spejdere i flere farver og den lokale amerikanske fodboldklub Amager Demons. Også den lokale taekwondoklub er her. De har taget de hvide kampdragter uden på flyverdragterne, og børnene deler rundhåndet hjemmebag fra tupperwarebøtter ud til menneskemængden.Og det med at se de lokale skolekammerater i optoget er specielt fedt, fortæller en flok unger i mellemskolealderen.Efter optoget evaluerer Bente og barnebarnet Simone.»Det var meget længere i år«, siger Bente og tilføjer: »Pigegarderne var rigtig gode, og der var mange i år«. Barnebarnet Simone er også meget begejstret, og optoget har haft en temmelig håndgribelig konsekvens for den 12-årige pige: »Nu glæder jeg mig rigtig meget til jul.Det må jeg indrømme«, siger hun med et stort smil.Og skulle julemanden tilfældigvis læse med her, oplyser 12-årige Simone fra Kirkegårdsvej på Amager, at det største ønske i år er en iPhone 8 - eller en iPhone 7.christian.nobel@pol.dk Jeg tror, det er blevet så populært, fordi man måske i stigende grad har behov for at være offline en gang imellem og få en god oplevelse i fællesskab med andre Jakob Christiansen, caféejer.Fejl og fakta 04.12.2017:Juleoptoget på Amagerbrogade i København fandt sted forrige lørdag og ikke om søndagen, som vi skrev fredag 1.12. på side 24 i JulIbyen. Så fik vi også styr på det.
På en iskold søndag fik op mod 80.000 tilskuere, der var samlet for at se det traditionsrige juleoptog på Amager, serveret julestemning i et så kraftigt koncentrat, at den bidende kulde knap kunne mærkes.
I en fælles henvendelse til Københavns Borgerrepræsentation vil to af byens lokaludvalg opfordre til, at politikerne takker nej til at være vært ved et Formel 1-løb i København.Det bekræfter formændene for henholdsvis Christianshavns Lokaludvalg og Amager Vests Lokaludvalg, som er to af de tre bydele, som en eventuel Formel 1-rute vil berøre.Udvalgene har svært ved at se, hvad løbet skal bidrage positivt med til byen: »Lokationen egner sig overhovedet ikke til et Formel 1-løb. Det vil kun medføre røg, støj og møg,« siger Poul Cohrt, formand for Christianshavns Lokaludvalg.Han har endnu ikke hørt nogen christianshavnere bakke op om ideen: »Til gengæld har jeg mødt mange, som ikke gør. Det er selvfølgelig ikke statistisk signifi-kant, men det er dog bemærkelsesværdigt,« siger Poul Cohrt.Han får støtte fra formand for Amager Vest Lokaludvalg André Just Vedgren, som især lægger vægt på, at et racerløb i København ikke stemmer overens med byens miljøvenlige omdømme: »Overordnet set synes vi ikke, at et Formel 1-løb midt i byen flugter med et grønt København.Det havde været en frisk vinkel, hvis der blev lagt op til et løb med elbiler, men København, Middelalderby og Formel 1-biler hænger ikke rigtigt sammen,« siger André Just Vedgren.Samtidig påpeger han, at et Formel 1-løb vil være til stort besvær for københavnere bosat på Amager: »Arrangørerne vil være nødt til at spærre de to centrale broer, der forbinder Amager med resten af verden, og måske oven i købet i en hel weekend. Det vil være meget besværligt for borgere på Amager,« siger André Just Vedgren.Indre Bys Lokaludvalg, hvis beboere også vil mærke til et eventuelt Formel 1-løb, skal først 12. oktober tage stilling til, om det vil støtte den fælles opfordring.Det er imidlertid formand Bent Lohmanns antagelse, at medlemmerne ligeledes er imod Formel 1-løbet: »Som by skal vi have en skarp profil på, hvilke megaevents vi lader komme til. Ellers bliver det bare mudder, og det fjerner Københavns kant,« siger han.Vil kræve afspærring i op til en ugeSnakken om et Formel 1-løb i København i 2020 er opstået, fordi tidligere videnskabsminister Helge Sander (V) og rigmanden Lars Seier Christensen har fået foretaget en teknisk undersøgelse af en 4,6 kilometer lang Formel 1-rute i hovedstaden.Kommunen har ydet teknisk bistand, men politisk er der ikke taget stilling til eventet, og derfor heller ikke til den økonomiske del af et eventuelt Formel 1-løb.Helge Sander har tidligere til Berlingske sagt, at et Formel 1-løb vil kræve afspærringer i op til en uge, ligesom også lysregulering på ruten vil skulle fjernes. På samme måde kan man blive nødt til at asfaltere ruten med et ekstra slidlag.perd@berlingske.dk 
To af hovedstadens lokalråd opfordrer politikerne i København til at afslå værtskabet for Formel 1. Det vil være besværligt for borgerne på Amager med afspærringer, og løbet understøtter ikke byens miljømæssigt positive omdømme, lyder det.
K ommunisterne inviterer til sankthans på Amager Strand ud for Hellelidenvej. Det sker fredag den 23. juni, arrangementet starter klokken 19, bålet tændes klokken 21: 30.Der er fokus på kommunalvalget.Hør taler af Rikke Carlsson og Anders Sørensen, der begge stiller op for Kommunisterne på Liste R.Musik ved KaditterKadat. Der kan købes øl og vand på pladsen.Arrangører er Kommunistisk Parti i Danmark (KPiD) og Kommunistisk Parti (KP).
AMAGER STRAND.
Den langsigtede økonomiske redningsplan, der skulle forhindre milliardtab på københavnernes nye, store affaldsanlæg Amager Bakke, er kuldsejlet. Det står klart, efter Københavns Kommune har opgivet planerne om at flytte tonsvis af affald fra Vestforbrænding i Glostrup til Amager Ressourcecenter (ARC), der driver det nybyggede affaldsanlæg på Amager i København.Problemet er, at det 4 mia.kr. dyre Amager Bakke er blevet bygget alt for stort og dyrt i forhold til københavnernes affaldsmængder. Nu mangler der affald for at få anlæggets økonomi til at hænge sammen, og det bliver altså ikke affaldet fra Vestforbrænding, der skal være med til at begrænse tabet.»Det betyder, at der skal laves en ikke ubetydelig revision af genopretningsplanen,« erkender ARC's bestyrelsesformand Lars Weiss (S).Borgmestre med planProblemerne på Amager Bakke blev tydelige for politikerne i de fem ejerkommuner, da konsulenthuset PWC i foråret 2016 regnede sig frem til, at anlægget styrede mod et tab på 1,9 mia. kr.Borgmestrene i de fem ejerkommuner gik sammen og udarbejdede en redningsplan, som skulle forhindre milliardregningen til borgerne.Planen gik bl. a. ud på at importere omkring 100.000 ton britisk affald og køre 45.000 ton københavnsk husholdningsaffald til Amager i stedet for Glostrup fra 2026. Men det vil de øvrige kommuner i ejerkredsen bag Vestforbrænding ikke være med til, og nu har Københavns Kommune konkluderet, at det bliver for dyrt for kommunen at trække sig ud af Vestforbrænding og sende affaldet til Amager.Mangel på omhuKøbenhavns overborgmester, Frank Jensen (S), har valgt at svare skriftligt på spørgsmålet om, hvad han nu vil gøre for at forhindre en kæmperegning til københavnerne.»Der er tid til at finde løsninger, og Københavns Kommune arbejder sammen med de øvrige ejerkommuner i ARC stadig for at finde en løsning, som kan forbedre den langsigtede økonomi i ARC.Mit mål er naturligvis at sikre, at der ikke bliver en ekstraregning til forbrugerne,« skriver Frank Jensen.Ingen af de øvrige ejerkommuners borgmestre har svaret på, hvordan de nu vil redde økonomien i Amager Bakke.Hvis ikke politikerne finder en model til at lappe hullet i redningsplanen, ender regningen hos borgerne i form af et højere affaldsgebyr, fastslår professor Brian Vad Mathiesen fra Institut for Planlægning på Aalborg Universitet.»En beslutning om for stort et anlæg er mangel på rettidig omhu. Man burde have besluttet sig for et mindre anlæg, som jeg og andre påpegede for år tilbage,« siger Brian Vad Mathiesen.jakob.j.martini@finans.dk niels.sandoe@finans.dk 
AFFALD: Professor kritiserer politikerne for at overhøre advarsler og bygge et milliard-anlæg, der var alt for stort.
EJENDOMME På det østlige Amager erhverver pensionsselskabet PFA en fuldt udlejet erhvervsejendom, og frem mod midten af 2020' erne er planen at videreudvikle området med en kombination af erhverv og boliger.Planerne omfatter både renovering af eksisterende bygninger og nybyggeri, fortæller direktør i PFA Ejendomme, Michael Bruhn, i en pressemeddelelse.- Mange tidligere industriområder i hovedstaden er løbende blevet udviklet i retning mod erhverv og boliger og er derved blevet integreret som naturlige dele af København by. Vi har erhvervet en særdeles velbeliggende industriejendom, som vi ser frem til at udvikle til glæde for københavnerne, forretningslivet og ikke mindst vores kunder, som vi venter får et rigtig godt afkast af den her investering, siger Michael Bruhn.Få områder tilbageHan forklarer, at investeringen skal ses i lyset af, at der er tale om et af få tilbageværende industriområder tæt på Københavns indre by, hvor der samtidig er mulighed for bygge nyt.- Området er centralt beliggende med kun 1,5 km til København centrum. Mod øst har du Amager Strandpark og mod nord grønne, rekreative områder i form af Kløvermarken. Samtidig er man i umiddelbar nærhed af to metrostationer, det vestlige Amager og Københavns Lufthavne, siger Michael Bruhn.De eksisterende ejendomme på samlet 3.747 kvm var tidligere ejet af AGA A/ S, som altså nu har solgt bygningerne til PFA som led i en ' sale-lease-back' aftale.Den første renovering af ejendommen på Vermlandsgade 1 går i gang i 2020 og i Uplandsgade i 2023. Renoveringerne bliver foretaget i ' New Yorker'-stil.Transaktionen og den mulige arealudvikling gennemføres sammen med Thylander Gruppen og datterselskabet Sophienberg Gruppen.
Pensionsselskabet vil renovere ejendommen i ' New Yorker'-stil.
Beliggenhed: Engvej ved Femøren på Amager. Ligger ved metrolinjen, der fører til Københavns Lufthavn. 

FRØER ER MERE SEXEDE end finanser.Derfor har næsten alle partier i Københavns Borgerrepræsentation skiftet holdning til bebyggelsen af Amager Fælled Kvarter.Men det er varm luft. En kujonagtig manøvre for at udskyde en upopulær beslutning til efter kommunalvalget i november.Politikerne på rådhuset kan ikke med et trylleslag ændre den 25 år gamle aftale om at finansiere Metroen ved at udstykke den omdiskuterede grund på Amager Fælled. Beslutningen blev taget, og Metroen er bygget efter, at man lagde en station ved byggegrunden og derved kunne opnå gode boligpriser.DER BLEV DENGANG trykket hånd mellem Danmarks Naturfredningsforening, kommercielle partnere og SF, Socialdemokratiet, Radikale, Konservative og Venstre.Altså de samme partier, der nu er bange for, at populister skal løbe med kommunalvalgets gode historie.Man er med rette rystet, for skrækscenariet er Enhedslisten på overborgmesterposten med støtte fra Alternativet - rendyrket grøn kommunisme.Erhvervslivet må stille spørgsmålstegn ved kommunen som troværdig samarbejdspartner, når kontraktlige aftaler ikke er stærkere end levebrødspolitikernes meningsmålinger.Jeg synes, det er uansvarligt og spild af skattekroner at blive ved med at diskutere, bestille forundersøgelser og udskyde projektet.Selv hvis vi bare sådan kunne flytte byggeriet, skulle vi stadig ud at finde et kæmpe beløb til at fylde hullet.Hvor skal pengene komme fra? Hjemmeplejen? Skolerne? Samtidig skriger disse mennesker på flere boliger.Man må ikke bygge nyt, man må ikke bygge højt, og det er social dumping, hvis en studerende ikke har råd til at bo på Kongens Nytorv. For der skal være plads til alle.' Alle' er dog her kun naturen, for i øko-flippernes ideologi er mennesket og naturen kun i balance, hvis man fjerner mennesket. Vi kan ikke tillade, at populister med bøllemetoder får lukket byggeriet af op mod 2.500 tiltrængte boliger på en glorificeret mark, for så bruger de den fremgangsmåde igen og igen.Det er nemlig det eneste, den yderste venstrefløj kan - komme med problemer og ingen løsninger.JEG ER GLAD FOR natur og vil gerne frede mere - ligesom Fælledparken, hvor jeg ofte går tur. Men det skal ske i et samspil med mennesket og på en måde, hvor frøers rettigheder ikke blæses ud af proportioner.Projektet her drejer sig om seks procent af Amager Fælled, der ikke er vurderet som fredet område. Derfor står Liberal Alliance fast på Amager Fælled Kvarter, indtil der bliver præsenteret et konkret, fuldt finansieret alternativ.Når mine kolleger ikke tør være konsistente og tage ansvar, så vokser politikerleden.Man kan ikke bare stille folk noget i udsigt, som ingen gang har på jord eller i økonomisk virkelighed, fordi det er valgår.2 mia. kroner ville det koste at skrotte byggeriet. For mig er det vigtigere, at kommunen kan levere ordentlig mad til de ældre, end at en kendiskok har sine fi-ne urter tæt på.For mig er det vigtigere, at kommunen kan levere ordentlig mad til de ældre, end at en kendiskok har sine fine urter tæt på.

Fremad Amager fra landets næstbedste fodboldrække har sikret sig den tidligere Superliga-topscorer Morten Nordstrand.Den 33-årige angriber har tidligere optrådt for Lyngby, FCN og FCK. Derudover er det blevet til otte kampe på det danske landshold.- Jeg kommer med noget rutine fra øverste hylde. Jeg har spillet Champions League, Europa League og en masse kampe i Superligaen.Og sågar landsholdet.- Det vil jeg forsøge at give videre til ung som gammel, siger Nordstrand i en lille video.I 2008/09-sæsonen blev angriberen delt topscorer i Superligaen med 16 scoringer for FCK. Morten Nordstrand har senest optrådt for Newcastle Jets i australsk fodbold.

Tidligt mandag morgen begyndte en stor bulldozer - under politibeskyttelse - at rydde et stort grønt naturområde på Amager Fælled i København.Selskabet By &amp; Havn (der er 92 procent ejet af Københavns Kommune) og PensionDanmark vil bygge 2500 boliger på Amager Fælled.Boligerne vil ødelægge halvdelen af naturarealet på Amager Fælleds strandeng, der er et af de sidste oprindelige naturområder i Københavns Kommune.KÆMPER FOR NATUREN- Vi er en af de få storbyer, der har en helt unik, oprindelig natur midt i vores by.Den skal vi værne om. Hvis vi ødelægger den oprindelige natur, kan den ikke genoprettes, siger Nikolaj Kirk til Arbejderen.Han er tv-kok og kendt for jagtprogrammet " Nak og Æd" og aktiv i Amager Fælleds Venner, der kæmper for at bevare den sidste natur på Amager Fælled.- Alene denne ene bulldozer kvaste flere sjældne frøer og planter, uddyber Nikolaj Kirk, der i mandags var ude i området for at se på skaderne.Men faktisk er der slet ikke givet tilladelse til at gå i gang med byggeriet. Københavns Kommune afventer en såkaldt VVM-redegørelse om byggeriets konsekvenser for miljøet fra selskabet bag byggeriet.Og lokalplanen for området er heller ikke godkendt.Ifølge By &amp; Havn-selskabet blev bulldozeren sendt ind i det grønne område for at gøre klar til at tage jordprøver, som skal bruges i VVM-redegørelsen.- Der findes mere skånsomme måder at foretage den slags. Det handler om økonomi. Det er billigere at sende en stor bulldozer ind end at gå mere forsigtigt, manuelt til værks og passe på naturen, siger Nikolaj Kirk.På Amager Fælleds Venners Facebook-side var de vrede kommentarer mange: " Det er vanvittigt. Frank Jensen, tager du ansvar for det?", skriver Anni B. Nielsen." Hvad sker der? Hvad har de gang i? Det er godt nok mange år siden, jeg har siddet med de følelser, jeg har lige nu", skriver Carsten Brodersen.PRES FØR VALGKun én fjerdedel af boligerne bliver almene boliger. Og det er uklart, hvor dyre de bliver.Resten af boligerne skal være private udlejningsboliger og ejerboliger.- Jeg har flere gange henvendt mig til socialdemokraterne i Borgerrepæsentationen for at få at vide, hvor meget lejlighederne kommer til at koste, fortæller Nikolaj Kirk og tilføjer: - Det kan jeg ikke få svar på. Og kun en del af dem bliver almennyttige. Og jeg tror ikke, de bliver billige.Det her byggeri er ikke for den almindelige skolelærer eller politibetjent. Det er en god ide med flere billige boliger.Men det ville undre mig meget, hvis ikke Københavns Kommune har andre tomme byggegrunde, hvor de kan opføre lejligheder.Søndag den 10. september arrangerer Amager Fælleds Venner en stor festival med taler og musik og mulighed for at opleve Amager Fælleds rige natur.- Vi vil lægge maksimalt pres på politikerne frem mod kommunalvalget til november.Vi håber på, at politikerne besinder sig og dropper planerne om at bygge på Amager Fælled, når de mærker presset fra vælgerne, og valgdagen nærmer sig, lyder det fra Nikolaj Kirk.Foreløbig har mere end 44.000 borgere skrevet under på en protest mod boligprojektet.Vi er en af de få storbyer, der har en helt unik, oprindelig natur midt i vores by.NIKOLAJ KIRK, AMAGER FÆLLEDS VENNER.
BOLIGBYGGERI Byggeriet af 2500 boliger på Amager Fælled er ikke godkendt endnu. Alligevel har selskabet bag byggeriet sendt en bulldozer ind for at tage jordprøver.
BUTIKCENTER En utraditionel og inspirerende shopping oplevelse med nye og opdaterede gangforløb, lavenergiinstallationer, 20-30 nye butikker, et nyt parkeringshus og et helt nyt torvemiljø.Det er hovedpunkterne i det ombygningsprojekt, som Danske Shoppingcentre og Deas nu igangsætter i Amager Centret.- Vi arbejder på at skabe et stærkt koncept for Amager Centret, der tilfører noget nyt til detailhandlen i området og tilbyder kunderne en anderledes og inspirerende shoppingoplevelser, siger afdelingsdirektør Finn Sture Madsen fra Deas i en pressemeddelelse.Driften opretholdesHoffmann er valgt som entreprenør på opgaven, mens PLH Arkitekter og Cowi er henholdsvis arkitekt og rådgivende ingeniør.Med ombygningen føres arkitekturen tilbage mod det oprindelige urbane industrilook.Bygningerne blev oprindeligt opført i 1940' erne af rebslagervirksomheden Jacob Holm &amp; Sønner.Entreprisen skal gennemføres, mens centret er i drift, hvilket stiller store krav til planlægningen. Der skal indtænkes løsninger, som tager mest muligt hensyn til både de butiksdrivende og beboerne i det tætbeboede område omkring centret.Starter med p-husetEn af de første opgaver bliver nedrivningen af det eksisterende parkeringshus, som ligger midt i Amager Centret. Nedrivningen skal gøre plads til et nyt moderniseret anlæg med en højere kapacitet.Udformningen af det nye parkeringshus giver plads til flere butikker på førstesal samt en udvidelse af gangarealet, så kunderne kan gå hele vejen rundt på etagen.Ombygningen har været under planlægning siden 2013 og forventes gennemført i 2019. Der lægges stor vægt på at styrke synergierne mellem centret og lokalområdet, samtidig med at der skabes en endnu bedre integration af centeret i bymiljøet.De tekniske anlæg og alle fællesområderne opdateres med inspiration hentet i udlandet, og den fremtidige indretning vil skille sig markant ud fra den traditionelle centerindretning, oplyser Deas.Amager Centret og ombygningenAmager Centret åbnede i 1975, men hovedstammen af bygningerne blev allerede opført kort før 2. verdenskrig og husede indtil 1971 rebslagervirksomheden Jacob Holm &amp; Sønner.Meget er ændret siden åbningen for over 42 år siden gennem løbende renoveringer og udvidelser. I 1999 blev et nyt parkeringshus indviet, og i 2002 åbnede en metrostation ved centret. To år senere 2004 åbnede Københavns Kommune en Borgerservice.Med ombygningen åbnes centret op i gadeplan og gøres til det naturlige centrum for bydelen med etablering af 20-30 nye butikker og en forbedret logistik på førstesalen.Den lille gård midt i centret, der tidligere primært har været brugt til renovation, omdannes til et grønt byrum, hvor en række restauranter og caféer fremover vil være med til at skabe et hyggeligt torvemiljø.
Amagerbros gamle indkøbscenter - Amager Centret - udvides og føres tilbage mod sin oprindelige arkitektur fra 1940' erne.
Hun har i længere perioder opholdt sig i udlandet under indspilninger til film og serier.Netop nu er Danica Curcic aktuel i balletdramaet ' Darling', og snart sætter hun kursen mod Serbien og nye filmoptagelser. Inden da nyder hun efteråret på Amager.Hvor er du vokset op? »2300 Amager, så jeg er en Amagerpige.Jeg voksede op ude i Italiensvejs-kvarteret, dengang der hverken var metro eller Amager Strandpark, men hvor det bare var et smule stenet Amager-område.Men jeg elskede det.« Hvor bor du nu? »Jeg er flyttet tilbage til Amager, selv om jeg troede, at jeg aldrig nogensinde skulle bo derude igen. Nu er jeg igen ' amarkaner'. Jeg synes faktisk, det er lidt absurd, for jeg har altid haftdet sådan, at jeg ikke skulle derud igen. Men jeg synes, det er så charmerende. Amager har en tidsløshed, og så er det tæt på natur, og jeg føler, at jeg er ude på landet, samtidig med at jeg er lige ved metroen og 10 minutter fra centrum. Det er drømmescenariet for mig.Egen base og mere ro påJeg har købt et helårskolonihavehus herude. Jeg har før boet på Jagtvej, men det er en meget trafikeret vej. Jeg ledte efter en kolonihave og tænkte: ' Hvorfor ikke samle det hele et sted?'. Jeg har tit drømt om at have min egen base og mere ro på. Så jeg begyndte at lede efter en helårskolonihave og fandt en, som jeg virkelig elsker. Jeg elsker sammenholdet herude og hele tanken om fællesskab.« Hvad er det bedste ved at bo i dit kvarter? »Der kører meget få biler, så det er helt roligt, og man er alligevel så tæt på byen. Den blanding er helt fantastisk.Og så er det nærmest en lille by i byen med en lille købmand, Frip i Baghaven, der har fantastisk mad.Der er også noget meget charmerende ved, at husene ikke er særlig høje.Det hele er meget grønt, og man er tæt på hinanden, men ikke for tæt.Det har meget charme og sjæl.« Hvad er det værste ved at bo der? »Jeg har ikke oplevet det endnu, men det eneste, jeg kan komme på, er, hvis der skulle være meget regelrytteri.Og selvfølgelig at jeg skal vænne mig til rigtig, rigtig mange insekter. Der er virkelig mange edderkopper.Absurd mange. Jeg vågnede en nat, ved at der kravlede en kæmpe edderkop over mine ben, og det sker bare lidt for ofte. Men sådan er det bare jo.«.Mange ting og minderHvornår føler du dig allermest hjemme? »Jeg gør det meget til mit eget sted med indretningen. Jeg har mange ting, og jeg kører måske ikke helt den skandinaviske, rene stil. Jeg har mange ting og minder på væggene, som giver mig inspiration, og som får mig til at føle mig hjemme. Jeg synes, at jeg føler mig hjemme hele tiden.« Hvor længe bliver du boende? »Jeg har ingen idé. Jeg kan forestille mig at blive her meget langt ud i fremtiden, men jeg kan også sagtens se mit liv opdelt mellem to lande.«.
KOLONIHAVELIVET Filmaktuelle Danica Curcic er flyttet tilbage til Amager, hvor hun er opvokset.
Direktør Ulla Röttger, som står bag Københavns store milliardprojekt Amager Bakke, møder nu massiv modstand fra selskabets egen bestyrelse.Det står klart, efter bestyrelsen på et ekstraordinært bestyrelsesmøde torsdag formiddag valgte at kassere direktørens redegørelse om en alvorlig eksplosion i midten af februar.Eksplosionen fandt sted på Amagers gamle forbrændingsanlæg, som efter planen skal lukkes ned og erstattes af det nye Amager Bakke i løbet af sommeren 2017.Begge anlæg er ejet af Amager Ressourcecenter (ARC), hvor Ulla Röttger er adm. direktør.Bestyrelsen var torsdag samlet i et af ARC's mødelokaler alene for at diskutere tilliden til ledelsen ovenpå eksplosionen, der kunne have kostet menneskeliv.Heldigvis skete ulykken kl.6.30 om morgenen, og ingen kom alvorligt til skade.Ulla Röttger skulle over for bestyrelsen fremlægge en redegørelse for det kommunikationssvigt, der ifølge ledelsen er årsagen til eksplosionen.Samtidig skulle hun redegøre for, hvorfor uheldet og kommunikationssvigtet blev hemmeligholdt for bestyrelsen, indtil Jyllands-Posten bragte historien i sidste uge.Bestyrelsesformand Lars Weiss bekræfter, at ledelsens rolle i forbindelse med eksplosionen var på dagsordenen torsdag formiddag, og han oplyser samtidig, at bestyrelsen endnu ikke har taget stilling til sagen, da Ulla Röttgers redegørelse ikke var grundig nok.Hård kritik af direktør»Bestyrelsen har nu udbedt sig en fyldestgørende redegørelse.Vi har endnu et ekstraordinært bestyrelsesmøde i begyndelsen af næste uge,« siger Lars Weiss, der ikke ønsker at uddybe sagen på nuværende tidspunkt.Ifølge en intern orientering til medarbejderne, som Jyllands-Posten er i besiddelse af, var det et rør med ca.250 grader varmt vand, der sprang i en af kedlerne under højt tryk. Det betød, at kedlen revnede, så damp, støv og isoleringsmateriale blev blæst ud i hele ovnhallen.I orienteringen forklarer ARC's energichef, Dan Fredskov, at man havde opdaget problemerne med det tyndslidte rør, men at den viden blev glemt bl. a. på grund af personalerokader.Eksplosionen kommer efter en problemfyldt periode for Ulla Röttger. I foråret 2016 blev det konstateret, at Amager Bakke stod til at tabe 1,9 mia. kr., fordi affaldsdirektørens estimater for affaldsmængderne slog fejl.Politikerne i de fem ejerkommuner vedtog i efteråret en økonomisk redningsplan, som betyder, at der skal sejles mere end 100.000 tons affald til Amager hvert år. Efterfølgende har affaldsdirektøren mødt hård kritik for sin rolle i forløbet.jakob.j.martini@finans.dk niels.sandoe@finans.dk 
BAKKE: Bestyrelsen kasserede torsdag den redegørelse, affaldsdirektør Ulla Röttger skulle fremlægge på et ekstraordinært bestyrelsesmøde. Formanden har indkaldt til nyt møde i næste uge.
Amager Fælled er et populært spot for homoseksuelle mænd med trang til sex i den fri natur. Men i går var en dårlig dag til det. Det var også vanskeligt at få plads til rollespil, selv om en enkelt ork med horn var at ane. Søndag handlede Amager Fælled nemlig om mad. Vild Mad.Vild Mad er et projekt, der vil knytte børn og voksne tættere til naturen. Noma-kok René Redzepis organisation MAD har formuleret tankesættet bag i samarbejde med bl. a. Byhøst og Naturvejlederforeningen, og Nordea-fonden har støttet med 8,5 mio. kr.Redzepi var selv til stede på fælleden. Mod betaling kunne man deltage i forskellige workshop, hvor man smagte danske topkokkes vilde mad. En af dem var Jacob Mielcke, der serverede en lille skål magi med bl. a. grågås og karljohan.»Der er sket meget på det her område. Mange mennesker var rystede, da man begyndte at servere »ukrudt« på restauranter. Ikke længe efter kunne man købe yoghurt med havtorn.I dag giver folk gerne 25 kr. for en lille pakke af dem her,« sagde han og tog fat i en bunke ikke nærmere definerede grønne stilke.De fleste arrangementer var dog gratis. En naturvejleder klagede sin nød: Han havde fundet peberrod, men en flok kinesere havde næsten rippet ham for det hele i deres iver efter at smage »Nordic wasabi«. Morten Kryger Wulffalias Cykelkokken serverede brombær med rygeost og blomme. Rygeosten gik igen hos Anita Dietz fra Dietz Seaweed, der anrettede den sammen med tang.»Man har sanket i Danmark i mange hundreder år, men der har mest været fokus på de medicinske egenskaber. Med Vild Mad har vi ført naturvejledere sammen med dygtige kokke og koncentreret os om smagen,« forklarede Mikkel Westergaard, projektleder på Vild Mad.Vild Mad består af tre dele: en gratis app, som guider brugeren til spiselige ting i naturen.En hjemmeside med et særligt afsnit for undervisere i folkeskolen. Samt en række sanketure over hele landet, hvor man kan samle mad i naturen.kifl@berlingske.dk 
Amager Fælled lagde i går natur til René Redzepi-projektet Vild Mad, der med fondsmillioner i ryggen vil knytte børn og voksne tættere til naturen.
Du har selvfølgelig hørt, at Amager Fælled huser den meget sjældne skærmplante brændeskærm og den særlig sjældne natsværmer kridtugle og de sjældne dagsommerfugle iris og ilia. I går skrev Politiken, at også den uhyre sjældne svamp jensens vokshat - opkaldt efter postmester J. P. Jensen, der fandt den i Jægersborg Dyrehave for trekvart århundrede siden - er fundet på Amager Fælled. Den er omtrent lige så udrydningstruet som næsehornet.Se nu godt på billedet, for Bagsiden har gjort endnu et sjældent fund på Fælleden. Det ligner jo en helt normal pakke cigaretter fra Benson &amp; Hedges. Men det er det ikke.Normalt har Benson &amp; Hedges en helt speciel lukkemekanisme: Cigaretpakken åbnes ved at skubbe på siden af pakken, og cigaretterne kommer til syne på siden og ikke i toppen.Men denne helt særlige Benson &amp; Hedges-pakke ser ud til at fungere som alle andre pakker: Man tager cigaretten ud i toppen af æsken. Det undrer redaktionen, hvordan denne krydsning mellem en normal lukkemekanisme og Benson &amp; Hedges er kommet til verden. Det fede ved Benson &amp; Hedges er - ifølge rygere på redaktionens rygerterrasse - netop lukkemekanismen i siden.Læg dertil, at Benson &amp; Hedges slet ikke sælges i Netto på Rådhuspladsen, og at tobakssalget generelt er for nedadgående, og du har en uhyre sjælden, rødlistet og udrydningstruet cigaretpakke.Har du også gjort et sjældent fund på Amager Fælled, så send dit billede til: bagsiden@pol.dk.
FÆLLEDFUND Benson &amp; Hedgespakke med lukning i toppen er ikke så udbredt i Danmark.
I efteråret 1985 skrev fire bumsede unge mænd musikhistorie på Amager.Hos Flemming Rasmussen i Sweet Silence Studios indspillede Metallica deres tredje album, ' Master of Puppets', der ikke uden grund regnes som et af heavy metals absolutte hovedværker.Eksplosive riffs32 år efter bjergtager pladen stadig i fuldendt balance mellem bandets fræsende thrash fra karrierens to første skiver, ' Kill ' em All' og ' Ride the Lightning', og de mere episke og melodiske tendenser, som efterfølgende slog igennem på ' And Justice for All' og såkaldte ' The Black Album'.' Master of Puppets' relanceres nu i restaureret og skarpt defineret lydkvalitet samt med alskens aldrig tidligere udsendt ekstramateriale i adskillige formater fra et omfattende bokssæt til en enkel vinyludgave.Ekstra Bladet har fået fingrene i en version med tre cd'er, og den fremkalder akut headbanging, skrivebords-diving og ukontrolleret ekvilibrisme på luftguitar.Cd 1 består af albummets oprindelige otte numre, der er en magtdemonstration af sønderlemmende sangskrivning, eksplosive riffs og mesterlige arrangementer.' Battery' og ' Damage, Inc.' er uimodståelige eksponenter for Metallicas snerrende tempovanvid, mens kvartetten folder formatet helt ud på det legendariske titelnummer og storladne ' Welcome Home (Sanitarium)'.Frådende vildskabCd 3 rummer fem kvarter med koncertoptagelser, hvor danske Lars Ulrich og hans amerikanske kolleger, James Hetfield, Kirk Hammett og Cliff Burton, fremturer med den tænderskærende sult og frådende vildskab, man savnede, da mangemillionærerne senest var tilbage på Amager med en koncert i Royal Arena i september.Cd 2 indeholder nederdrægtigt flintrende demoer, og fra Hetfields ' riffbånd' er der fængslende prøver på frontmandens formidable evner som rytmeguitarist.Burton døde i en bandbusulykke i september 1986, men på genudgivelsen får bassisten det sidste ord i et ubehjælpsomt interview, der slutter med, at han proklamerer, at han er ' pissetræt af København', som han kun vil besøge igen ' i et bombe-fly'.' Master of Puppets' bliver man aldrig træt af.Den fremkalder akut headbanging, skrivebords-diving og ukontrolleret ekvilibrisme på luftguitar.

»Stop nu det miljø-hysteri« er overskriften på et læserbrev i Berlingske 6. september. Brevet gør opmærksom på, at de såkaldt »truede dyrearter« kun vil være truet på Amager Fælled (de findes i resten af landet), hvis byggeriet på Amager Fælled går i gang.Udviklingsselskabet By &amp; Havn I/ S ved, forhåbentligt at området er en gammel losseplads. I 1950erne og i begyndelsen af 60erne blev Københavns affald kørt ud på denne fælled, usorteret.Tusindvis af måger kunne finde deres mad. Til sidst blev det hele dækket til med et lag jord, der nu, mere end 50 år senere, er blevet til et naturområde.Hvis der gives byggetilladelse til at bebygge en lille del af dette område, håber jeg, at miljømyndigheder letter en vis del af deres legeme og sørger for, at hver enkelt skovlfuld affald, der graves op, bliver behørigt behandlet ifølge gældende lov, cirkulære m. m. PER FELT, ROSKILDE.

Kristi himmelfartsdag torsdag den 25. maj klokken 12 er der forårsfrokost på Amager til støtte for Arbejderen - Danmarks røde dagblad. Den finder sted i Fælleshuset i Haveforeningen af 1907, Kongelundsvej 117.Der er lagt op til en lækker buffet på sammenskudsbasis - alle deltagere medbringer en ret til det fælles tag selv-bord. Arrangørerne sørger for, at der er brød, smør og kager til kaffen.En entre på 50 kroner betales ved ankomst, og husk herudover penge til lotterierne, hvoraf det ene har særligt flotte præmier. Tag i øvrigt gerne effekter med, som kan indgå i et af lotterierne.Claus Westergreen, formand for 3F BJMF (Bygge-, Jord-og Miljøarbejdernes Fagforening), holder tale om overenskomstsituationen.Senere underholder Asger Jeppesen, guitar, med egne nye sange om arbejdsløshed, CETA og imperialisme.Han akkomagneres af Albert Scherfig, violin.Forårsfrokosten arrangeres af Arbejderens Venner på Amager.Tilmelding senest 20. maj til Ulla Rosenvold på: ullarosenvold@gmail.com - eller: 30 29 35 34.kongelundsvej 117, københavn s torsdag den 25. maj klokken 12 husk tilmelding senest 20. maj!.
STØT ARBEJDEREN I Haveforeningen af 1907 kan du støtte Danmarks røde dagblad i godt selskab. God mad og lotterier. Hør om overenskomstsituationen og helt nye sange. Tilmelding senest 20. maj.
En 23-årig mand blev i går morges ramt i armen under en skudveksling på Amager.- Vi får ved firetiden en anmeldelse om, at der bliver skudt i Dalslandsgade på Amager, siger Jørgen Lyster, central efterforskningsleder ved Københavns Politi.Senere dukker en 23-årig mand op på Rigshospitalet.Han er blevet ramt af skud i den ene arm, men er uden for livsfare.- Han er blevet behandlet og udskrevet igen, fortæller Jørgen Lyster, der ved redaktionens slutning ikke kunne sige meget om, hvad der er foregået i Dalslandsgade.Det ligger dog fast, at der er affyret flere skud, men det er uvist hvor mange.Politiet kan heller ikke fortælle, hvor mange personer der var involveret i skudepisoden.Ingen vidner har tilsyneladende set personer eller biler forsvinde fra området i forbindelse med skyderiet.Den 23-årige, der blev ramt, er kendt af politiet, men efterforskningslederen kan endnu ikke sige, om skyderiet var banderelateret.

Med de tre målfarlige stjerner Dominic Vinicius, Imed Louati og Allan Sousa sat i skammekrogen efter intern strid og brud på retningslinjer gik Vejle på jagt efter en udesejr mod Fremad Amager i 1. division. Det tvang jydernes italienske træner, Adolfo Sormani, til at satse på en alternativ startformation.Men den gav resultatmæssigt bagslag.Alternativt var også det mål, der førte til amagerkanernes 1-0-sejr. Det var Vejles Mads Greve, der blev noteret for et bizart selvmål, da forsvarsspilleren ville heade bolden tilbage til målmand Pavol Bajza.Målmanden kunne dog ikke nå bolden, da han så ud til at have mistet fodfæstet på den ikke alt for velpræparerede grønsvær.»Det er et utroligt resultat. Vi skaber chancer nok til en sejr før pausen, mens Fremad Amager absolut intet kommer til.De får et helt utroligt mål og har ellers ingenting.Det bliver så vanskeligere og vanskeligere, som kampen skrider frem på den umulige bane«, siger træner Adolfo Sormani til klubbens hjemmeside efter sæsonens tredje nederlag.»Nu fokuserer vi helt og holdent på Vendsyssel-kampen, hvor vi jo også har den udfordring, at Mads Greve med sin advarsel i dag ryger i karantæne«, lyder det endvidere fra Vejle-bossen.Trods nederlaget fører Vejle fortsat 1. division med 35 point, mens Vendsyssel og Thisted har 32.Med Vejles fald i mudderet på Amager kunne Vendsyssel være trukket forbi og have sat sig på toppositionen inden topholdene mødes på søndag, men Vendsyssel løb ind i et nederlag på 2-0 i Viborg.Thisted fik kun 1-1 hjemme mod Roskilde, hvorfor Esbjerg med knusende 4-0 over Brabrand for alvor har meldt sig ind i kampen om oprykning til Superligaen.Sidste runde (26. november) inden vinterpausen ser sådan ud: 14.30 Vejle-Vendsyssel, Brabrand-Fredericia, Roskilde-Viborg, HB Køge-Esbjerg, Skive-Nykøbing, Thisted-Fremad Amager.bo.moshage@pol.dk 
FODBOLD Topholdene i 1. division mødes i sidste runde inden vinterpausen.
Hans Harrestrup Andersen, Hornsherredvej 421 B, Kirke Hyllinge: Overborgmester Frank Jensen motionerer på Amager Fælled.Han kender vild gulerod, men ikke dådyr, som han forveksler med rådyr, der imidlertid ikke forekommer på fælleden.Han har også set fasaner, hvilket ikke kan undre, da der årligt i Danmark opdrættes og udsættes ca. 1 million af denne oprindelig østasiatiske hønsefugl til jagtformål. I det lys er 2.500 nye boliger på fælleden et beskedent antal, men hverken de eller fasanerne gør fælleden grønnere.

ÅBENT BREV til kokken Nikolaj Kirk.Som en af de mange prominente modstandere af byggeri i Ørestad i byggefeltet Amager Fælled, så er det dig, der her kommer til at stå for skud.Vi har hver vores passion - jeg kender som så mange din - du kender ikke min.Jeg var som arkitekt og dengang adm.direktør for tegnestuen ARKKI gennem 10 år ansvarlig for den arkitektfaglige del af planlægningen i Ørestad Helhedsplan fra 1995 og dermed grundlaget for lokalplanen for byggefeltet Amager Fælled.Ørestad er som en stor middag, bestående af mange retter og tilberedt over lang tid. Fælles for dit og mit fag er, at det sure skal tages med det søde, de lokale råvarer fra stedet, tiden til tilberedning og så de mange hemmelige krydderier.Store som små detaljer, der alle er forudsætninger for, at vi som fagfolk kan fungere, og at retten i sidste ende bliver spiselig.Forudsætningen for Ørestad var ønsket om et nyt kollektivt transportmiddel i København -metroen. Men metroen er også forudsætningen for Ørestad, som æblet og flæsket supplerende faktorer i den gode ret.Ønsket om metroen betød, at man i begyndelsen af 90' erne måtte finde en måde at finansiere dette projekt på. Man måtte så at sige nakke en del af vores fællesejendom, før man havde råd til at realisere den fælles drøm.PÅ DET TIDSPUNKT lå Amager Fælled og Kalvebod Fælled langt fra vores fælles bevidsthed.Størstedelen af Amager Fælled var losseplads, længere mod syd havde militæret sit skydeterræn, områder, der ikke var offentlig adgang til.I dag er sagen helt anderledes, de to store fælleder er blevet en naturlig del af københavnernes grønne bevidsthed.90 procent af fælleden blev med planlægningen af Ørestad sikret for eftertiden som grønt område, 10 procent investeret i Københavns kollektive fremtid metroen.JEG FORSTÅR ganske simpelt ikke din modstand, jeg forstår ikke, at netop du ikke kan se og anerkende forudsætningerne: At det, der kan opfattes som det sure, netop er forudsætninger for, at helheden bliver fuldendt.Lad os mødes en dag i nær fremtid, i Amager Fælleds nye bydel på et spisested med lokale råvarer - selv bøffen er nedlagt lige ude på fælleden - og gerne med en lokalt engageret kok ved roret.Glæder mig hver dag på alle københavneres vegne over, at netop fælleden blev sikret ved fredningen og planen for Ørestad i 1995.Fælles for dit og mit fag er, at det sure skal tages med det søde.

Skudepisoder: Københavns Politi etablerer en midlertidig visitationszone på store dele af Amager efter en skudepisode tirsdag. Samtidig forlænger man den visitationszone, som i øjeblikket gælder for adskillige bydele i hovedstaden, blandt andet Husum, Brønshøj, Nørrebro og Nordvest. »Vi har en visitationszone som udløber i morgen, og der er ikke noget, der tyder på, at vi skulle lade være med at forlænge den. Så ja, den bliver forlænget,« siger chefpolitiinspektør Jørgen Bergen Skov. En visitationszone betyder, at politiet stikprøvevis kan undersøge personers kroppe, deres tøj, genstande og køretøjer. Ifølge politiinspektøren er zonerne et effektivt værktøj til at fjerne våben fra gadebilledet/ ritzau/.

Efter voksende kritik af store, støjende og blinkende vindmøller har mange af de energiselskaber og projektmagere, der opstiller vindmøller, ændret strategi: De opkøber ganske enkelt husene af de nærmeste naboer - eller laver en betinget købsaftale - og river i mange tilfælde husene ned.Det sker bl. a. i Nørrekær Enge ved Aalborg, hvor det svenske energiselskab Vattenfall har købt 13 ejendomme og lavet købsoptioner på 13 andre. Vattenfall har her planer om at bygge 40 nye, 150 meter høje vindmøller på land - ved siden af 13 eksisterende møller.»Opkøbene er en god idé, hvis der er lokal opbakning til det,« siger klima-og energiminister Lars Chr. Lilleholt (V), der dog understreger, at det skal ske frivilligt.Hos Landdistrikternes Fællesråd er formand Steffen Damsgaard ikke ubetinget begejstret over udsigten til, at man i udkantsområder er begyndt at fjerne boliger for at få plads til flere vindmøller - og på længere sigt måske også store solcelleparker, som bl. a. Vattenfall har planer om.»Vi ønsker ikke, at landdistrikter skal være tomme områder uden mennesker, hvor der bare er plads til vindmøller og andre energianlæg.Men jeg vil heller ikke afvise, at der kan være steder, hvor det kan give mening at rive nogle huse ned for at give plads til vindmøller,« siger Steffen Damsgaard.Ifølge Christian Kjær, direktør i Danmarks Vindmølleforening, er det blevet almindeligt at købe ejendomme op, når der rejses nye vindmøller. Det gælder udover Vattenfall også firmaer som hovedstadens energiselskab, Hofor, og projektudvikleren Wind Estate A/ S.Mikkel Amager, der bor tæt på de 13 møller i Nørrekær Enge og har udsigt til yderligere 40, er bekymret: »Man fjerner dem, der bor tættest på og lukker derved munden på dem. Men så store møller hører ikke til her.« INDBLIK, side 4-5.lars.from@jp.dk 
Flere steder må mennesker flytte for at give plads til grøn energi. Minister er positiv.
Som mange andre er jeg vild med ramsløg. Jeg har kun smagt dem ganske få gange i mit liv, for det er sjældent, at man lige støder på dem i butikkerne. Så da min kollega fortalte, at hun havde været på ramsløg-jagt på Vestamager, tænkte jeg med det samme, at jeg vil gøre hende kunsten efter. Det er netop i april, det er sæson for ramsløg, og Kongelunden i Naturpark Amager er fyldt med dem. Jeg tænker, at det er en hyggelig måde at mærke foråret på, uanset hvor gammel man er. Og ligesom dengang, man var på brombærjagt som barn, smager maden jo kun ekstra godt, når man selv har »fanget« den. 
Mad.
En række politikere stiller op til debat på Ørestad Gymnasium nu på tirsdag den 31. oktober klokken 19: 00 til 21: 15. Arrangementet er gratis og åbent for alle. Verdens Skove, som arrangerer mødet, skriver: " Er strandengen virkelig reddet? Skal der bygges på fælleden? Hvilken natur ønsker vi på Amager? Dette er nogle af de spørgsmål, Verdens Skove ønsker belyst og diskuteret.Amager Fælled-sagen har været det største (natur) politiske stridsspørgsmål i København i år. Verdens Skove ønsker en konstruktiv dialog om forskellige visioner for fælledens fremtid, hvor alle sider kommer til orde.Den kendte naturkender og debattør Rune Engelbreth Larsen vil fortælle om, hvorfor biodiversitet er vigtig, og hvorfor vi skal have mere vild dansk natur. Oplægget danner udgangspunkt for en bred debat om fælledens fremtid, metrogæld, byudvikling, og biodiversitet mellem københavnske politikere.Der bliver rig mulighed for at stille spørgsmål fra salen." Mød: Jens Kristian Lütken (Venstre), Henrik Svendsen (Dansk Folkeparti), Jens Kindberg (Konservative Folkeparti), Niko Grünfeldt (Alternativet), Zenia Nørregaard (Enhedslisten), Tommy Petersen (Radikale Venstre), Morten Buchwald (Liberal Alliance), Klaus Mygind (Socialistisk Folkeparti). Lotte Folke Kaarsholm er ordstyrer.Ørestads Boulevard 75, københavn s tirsdag den 31. oktober klokken 19.
KV17 Et bredt panel af politikere debatterer på Ørestad Gymnasium på tirsdag.
KÆRE TOM MOSE Petersen - nej, vi skal ikke nakke et lille stykke af livets mirakel.Strandengen på Amager Fælled er noget så sjældent som ægte dansk urnatur og en væsentlig del af vores naturarv.Gode Tom, du kan opleve svampeforekomster som ingen andre steder og en kæmpe kolonier af nattergale. Du kan nyde vilde orkideer, se et hav af planter, insekter og møde den nordiske drage.Og ja, det er langt nemmere at forholde sig til pandaer og isbjørne. Men når det kommer til blomster, planter, krybdyr, fugle og insekter, er Strandengen lige så vigtig at bevare og beskytte som elefanter og tigere.For Strandengen er natur on the rocks.Uberørt og oprindelig og blandt de sjældneste og mest bevaringsværdige stykker natur i Danmark. Derfor har jeg aldrig været et sekund i tvivl om, at Amager Fælled bør fredes og bevares.Og derfor skal der hverken betonsaneres eller bygges på Strandengen. En ting er, at det er tankeløst, men man vil også slå et stykke natur ihjel, der aldrig kommer igen. Har man først slagtet Strandengen, kan den unikke natur hverken genskabes eller reetableres.DER ER I øjeblikket over 45.000 borgere, der har skrevet under på, at Strandengen skal beskyttes, og Amager Fælled fredes.Og Københavns Kommune har vedtaget en strategi, der forpligter kommunen til at øge den biologiske mangfoldighed og styrke sårbare og sjældne naturområder.Dette sætter kun yderligere en tyk streg under, hvor tankeløs beslutningen om at bygge på Strandengen er.Derfor opfordrer vi politikerne til at sætte handling bag deres flotte ord, droppe byggeriet på Strandengen og frede Amager Fælled helt.Tom, vi er enige om, at der mangler billige og tilgængelige boliger i København.Men heldigvis findes der andre og bedre løsninger end at slagte urnatur, og vi har fuld tiltro til, at vores politikere kan finde den bedre løsning. Det er derfor, vi har valgt dem.Det er et skræmmebillede, når politikerne siger, at det vil betyde nedskæring på skoler og ældrepleje.PENGENE KANgodt findes, og det er et rent politisk valg, hvis man ønsker at tage dem fra vores velfærd i stedet for at finde andre og bedre løsninger.Metroen vil også overleve, selv om man freder Amager Fælled.Til gengæld er det langt dyrere først at slå oprindelig natur ihjel for så om få år at finde ud af, at der mangler natur og grønne områder i København.Og det er heller ikke uden grund, at Danmarks Naturfredningsforening klart og tydeligt har sagt og anbefalet, at Amager Fælled bliver fredet, og Strandengen beskyttet.Som sagt er vi ikke i tvivl, men er du, så tag ud på Strandengen, og oplev de vilde orkideer, hør nattergalen, se den nordiske drage, og mød den uberørte danske natur på egen hånd.Husk, at lige præcis de 6 procent, som By og Havn vil slagte, det er jo der og kun der, alle de særlige arter lever. Hvorfor bygge på det grønneste sted i hele byen? Indlægget er svar på et åbent brev fra arkitekt Tom Mose Petersen, ansvarlig for den arkitektfaglige del af Ørestad Helhedsplan fra 1995, grundlaget for lokalplanen bag byggefeltet Amager Fælled.Pengene kan godt findes, og det er et rent politisk valg, hvis man ønsker at tage dem fra vores velfærd.

Arkitektgruppen skyder det nye år i gang med et nyt, 28.000 kvm, stort byggeri på Amager Strandvej, oplyser selskabet. Det har selv stået i spidsen for hele udviklingsprocessen, fra samling af områdets grundejere til udvikling af endelig lokalplan for området. Projektet opføres i et joint venture med NREP.Første etape af byggeriet påbegyndes i februar 2018 og består af 186 private boliger. Yderligere er planlagt henholdsvis hotellejligheder og 25 pct. almene boliger på grunden. Kvarteret har fået navnet Strandhaverne, og Arkitektgruppen roser kommunen for at have set visionerne og arbejdet konstruktivt med omkring blandt andet lokalplaner.Også i et nærliggende område er selskaberne i gang med nybyggeri. Det hedder Greensquare Garden og er på 30.000 kvm. Tilsammen udgør de to projekter mere end 500 private boliger og har en projektværdi på omkring to mia. kr.

En meningsmåling i Berlingske i slutningen af juni har i sjælden grad sat scenen for et kommende kommunalvalg.Målingen spåede dødt løb i København mellem blå blok og Socialdemokratiet på den ene side og Enhedslisten, de Radikale, Alternativet og SF på den anden. De fire partier er til stor irritation for overborgmester Frank Jensen i medierne efterfølgende blevet døbt »grøn blok«. For en sådan blok indeholder selvsagt Socialdemokratiet.Med meningsmålingen i baghånden proklamerede de fire partier nogle dage senere, at de ville sætte en stopper for den sidste del af udbygningen af Ørestaden, hvis de skulle få magt, som de havde agt.Senere har de luftet tanker om en bilfri middelalderby, ligesom en udbygning af den såkaldte havnetunnel ikke står på deres ønskeliste. Alt dette besluttes først endeligt efter kommunalvalget.Nyheden om målingen og et stop for byggeriet på den gamle eng på Amager Fælled rungede ikke bare højt hos grønne ildsjæle i Facebook-gruppen Amager Fælleds Venner, men også på overborgmesterkontoret på Københavns Rådhus.Indtil videre har Frank Jensen sendt sin gruppeformand, Lars Weiss, forrest i forsvaret for Ørestad Fælled Kvarter, som det hedder. Hovedargumentet er, at pengene for salget af grunden for længst er indregnet i finansieringen af metroen.Metroen finansieres nemlig via salg af grunde fra eksempelvis Ørestaden.Desuden ejer Københavns Kommune ikke andre grunde her og nu, der kan bruges til formålet, har svaret lydt.Argumenterne er de samme fra overborgmesteren. Men tirsdag besluttede Frank Jensen selv at træde direkte ind i debatten.Afslappet og i hvid skjorte og med blazeren over skulderen tog overborgmesteren med Politiken ud på den kommende byggeplads. Målet var at slå et par ting grundigt fast. Og den hvide skjorte var ikke et hvidt flag.Frank Jensens første og vigtigste budskab til københavnerne er, at byggeriet ikke stopper.Ørestad Fælled Kvarter er en gave, mener han. Et grønt og miljøvenligt byggeri med plads til hele 625 almene boliger til københavnere uden millioner i friværdi. Byggeriet på Amager indeholder meget af det, han netop holder af: almene boliger med grøn profil. En fair boligpolitik kommer til at stå højt på Socialdemokratiets politiske program til valgkampen.Men interviewet med Politiken havde andre formål også.Overborgmesterposten i København er mere på spil end længe set, og hos socialdemokraterne tvivler man ikke på, at blå blok vil elske at bryde rækken af socialdemokratiske borgmestre i hovedstaden, skulle muligheden byde sig under konstitueringen på kommunalvalgaftenen 21. november.Partierne leger lige nu med bogstaver, men det er svært, for der er mange ubekendte. Det gør partilederne på rådhuset nervøse.Hos socialdemokraterne tror man selvsagt på genvalg af Frank Jensen til overborgmesterposten. Alligevel sniger usikkerhed sig ind. Enhedslisten står stærkt i København, og jokeren, Alternativet, står til omkring hver tiende stemme i byen. Mens Enhedslisten har meldt ud, at man konkurrerer direkte med Frank Jensen om overborgmesterposten, ser Alternativet tiden an og peger ikke på nogen her og nu. Sikkert er det, at partiet vil pege på en græsgrøn kandidat.Men hvem? Frank Jensen har for længst noteret sig københavnernes øgede præference for naturen og det grønne. Derfor lovede han også, at det er slut med graveprojekter på Amager Fælled. Det er et løfte, der gælder hans tid ud som borgmester, og som hjælper med at pudse hans grønne profil. Det vil vi se mere af i den kommende tid, når budgetforhandlingerne begynder på rådhuset.Den letteste måde for Frank Jensen at blive siddende på er at sikre sit eget parti et bedre valg, end den nævnte måling antydede. Kampen for det begyndte tirsdag på Amager Fælled. Valget bliver en grøn gyser.Frank Jensens første og vig tigste budskab til københavnerne er, at byggeriet ikke stopper.
ANALYSE.
Aksel Sønderby Nathan, Nørre Allé 75, København: Så længe jeg kan huske, har Amager Fælled for de fleste københavnere været en ligegyldig brakmark med et par køer på. En sort plet på Google Maps eller et lidt underligt vedhæng på Islands Brygge.Men så snart Københavns Kommune overvejer at inddrage en bid af området, strømmer indignerede københavnere ud fra delelejlighederne på Østerbro med billeder af små frøer, de lige har læst om på Wikipedia, og glemmer alt om boligmangel og sindssyge kvadratmeterpriser.Nytilflyttede studerende i København med fast bopæl er også en sjælden race, skal jeg hilse at sige. Og vild, gammel og bevaringsværdig natur findes også andre steder.Især længere væk fra eftertragtede byområder med stor befolkningstilvækst.

Når nu overborgmester Frank Jensen (S) er så optaget af at få mange flere til at bo i hovedstaden ved bl. a. at gennemtvinge et omdiskuteret byggeri i et naturområde på Amager med deraf følgende øget bilisme, kunne han måske også vise lidt bevægelighed. Og dermed tilslutte sig sit partis erklærede grønne profil. Det kunne ske ved at stoppe nybyggeri uden bopælspligt og godtage den radikale plan om at forlænge kommunens bidragsperiode til metrobyggeriet, som byggeriet i naturområdet skal delfinansiere. Overborgmesteren lukker øjnene for befolkningens stigende interesse for at værdsætte miljø, bæredygtighed, grønt og natur frem for kold beton. 

BYUDVIKLING Efter udviklingen af området ved Øresundsvej og Kastrup Havn er turen nu kommet til det sidste uudviklede areal i Hedegårdsvej-området ved Femøren og Amager Strand Her indleder Gefion Group sammen med AI et stort hotel-og ungdomsboligprojekt på i alt 23.000 etagemeter.Gefion Group har netop overtaget fire ejendomme på adressen Engvej 155-169 fra PFA, der erhvervede ejendommene som en del af den såkaldte SAS-portefølje.Efter udarbejdelse af ny lokalplan er det planen, at ejendommen kommer til at indeholde et hotel med op til 400 værelser, en dagligvarebutik, et fitnesscenter samt 350 ungdomsboliger. -Markedet for hoteller og ungdomsboliger i København er attraktivt og i fremgang. Antallet af hotelovernatninger stiger år for år. Der er kun tre hoteller tæt på Københavns Lufthavn med tilsammen 900 værelser, så med væksten bliver der brug for dette nye hotel. Vi er i kontakt med en hotelkæde, som vil drive hotellet. Også markedet for ungdomsboliger er godt, hvor der lige nu mangler 15.000 ungdomsboliger i København, fortæller adm.direktør Thomas W. Færch fra Gefion Group i en pressemeddelelse.Gefion Group indleder nu arbejdet med lokalplanen for projektet, og går alt som forventet, vil byggeriet stå færdigt i slutningen af 2019.Den estimerede projektværdi udgør 830 mio. kroner, oplyser Gefion Group.
Ejendomsudvikleren forventer at byggeriet står færdigt i slutningen af 2019.
Her to måneder før kommunalvalget synes politikerne på Københavns Rådhus på fuldt tilbagetog i slagsmålet om Amager Fælled. Vel at mærke de politikere fra partier som Socialdemokratiet og Venstre, der indtil for ganske nylig stod klippefast på, at byggeriet ved Sundby Station skulle opføres, eftersom alternativet er et hul i kommunekassen på små to milliarder kroner.Men nu synes stålsatheden at smuldre. Senest har overborgmester Frank Jensen meddelt, at han er klar til at fravige planerne om at bygge på det, der er en tidligere strandeng, og som ifølge de seneste måneders meget aktive aktivister og venstrefløjspolitikere i Borgerrepræsentationen indeholder unik natur, planter og dyr. I stedet foreslår overborgmesteren at flytte byggeriet til et jordstykke en halv kilometer borte, et gammelt lossepladsområde, hvor der ellers var planlagt en campingplads.På sin vis forstår man panikken hos især Frank Jensen.Det er ikke længere udelukket, at København efter kommunalvalget i november for første gang, siden embedet blev etableret med sin nuværende titel i 1938, vil få en overborgmester, der ikke er socialdemokrat. Og balladen om Amager Fælled kunne i den forestående valgkamp blive det perfekte symbolpolitiske redskab for koalitionen af socialister og grønne sværmere, der med Enhedslisten og Alternativet i spidsen forventes at få en langt stærkere position i Borgerrepræsentationen efter valget.Noget måtte man så gøre. Man kalder det vist damage control på moderne dansk.Og hvad skal man så mene om det, udover at det er forståeligt, men næppe udtryk for noget større politisk format, det der foregår lige nu i København? Svaret må blæse lidt i vinden hen over Amager Fælled.Man må på den ene side sige, at flere partier og organisationer, herunder ikke mindst Danmarks Naturfredningsforening, har handlet dybt uansvarligt i denne sag ved reelt at løbe fra en glasklar aftale, der rent faktisk sikrede beskyttelsen af langt den største del af naturen på Amager. Forløbet er lidet kønt og giver bange anelser i forhold til, hvordan København i fremtiden vil blive regeret.Men naturligvis er det ikke afgørende, at et byggeri kommer til at ligge på lige præcis den omdiskuterede, specifikke plet jord i København. Det væsentlige er, at man rent faktisk kan finde en egnet, alternativ placering. For kan man ikke det, mangler man de to milliarder kr., og de københavnske politikere vil i givet fald stå tilbage med et troværdighedsproblem, der er ødelæggende for hovedstadens videre udvikling.Og den er der brug for. Som boligminister Ole Birk Olesen pegede på forleden, er det nødvendigt at bygge langt flere boliger i København, hvis man blot tilnærmelsesvis skal følge med det behov, der forudses de næste ti år. Alternativet til at bygge flere boliger, gerne mange forskellige typer af boliger, er en hovedstad, der både går i stå udviklingsmæssigt, og bliver stadigt mere utilgængelig for flere som følge af de skyhøje boligpriser.Det scenario og et milliardtab må ikke blive prisen for at redde en orkidé.tj@berlingske.dk jwe@berlingske.dk Naturligvis er det ikke afgørende, at et byggeri kommer til at ligge på lige præcis den omdiskuterede, specifikke plet jord i København.
LEDER.
Facebook, digitale underskriftsindsamlinger og sociale medier giver en spændende adgang til at diskutere samfundet omkring os. Det er positivt og kun godt, at den demokratiske samtale bliver styrket med indspark fra alle, der måtte have noget at bidrage med. Imidlertid er der også en række blinde vinkler, som særligt bliver tydelige i den københavnske kommunalvalgkamp i øjeblikket.For det første har der i nogen tid været orkestreret en digital underskriftsindsamling under overskriften »Bevar Amager Fælled«, der ønsker at stoppe udviklingen af Ørestad Fælled Kvarteret. Ørestad Fælled Kvarteret fylder seks pct. af Amager Fælled og skaber blandt andet 600 almene boliger.Det er naturligvis intet problem, at synliggøre sin protest og stillingtagen - eller forsøge at skabe tilpas stor virak omkring det. Mere end 20.000 københavnere har skrevet under, og dermed mener aktivistgruppen bag, at den folkelige opbakning er af en kaliber, som det politiske miljø ikke kan sidde overhørig. Det er ti pct. af befolkningen på Amager og omkring tre pct. af indbyggerne i Københavns Kommune.Men med underskriftsindsamlingen i hånden forsøger aktivisterne at tale på vegne af et »tavst københavnsk flertal« i et omfang, som den mindre underskriftsindsamling på ingen måde giver anledning til.Bregne-fundamentalisterFor det andet er der i dele af aktivistgruppen omkring »Bevar Amager Fælled« en meget aggressiv strategi for sociale medier.Samtlige københavnske kandidater til Borgerrepræsentationen oplever, hvordan det ikke er muligt at lave et opslag på Facebook om et hvilket som helst andet emne, før en gruppe hårdkogte aktivister sværmer omkring kommentarerne og forlanger opmærksomhed omkring deres sag. Det leder tankerne hen på beskrivelsen af fanatikeren som en, der ikke kan skifte holdning og ikke vil skifte emne.For det tredje oplever PensionDanmark, der er indgået i partnerskab med By&amp;Havn om udviklingen af Ørestad Fælled Kvarteret at blive genstand for aktivisternes opmærksomhed.Derfor strømmer det ind med »dårlige anmeldelser« på Facebook af det kundeejede pensionsselskab. Det til trods for at pensionsselskabets »rigtige« kunder i øvrigt kun har gode anmeldelser, og at selskabets produkter i øvrigt klarer sig godt.Strategien bag bregne-fundamentalisterne er alene at udøve skade på omdømme og forretning, til trods for at de ikke er politiske aktører. En tilsvarende politisk aktion mod Centerslagteren i Albertslund kunne man også læse om her i avisen for nylig.Alt sammen viser det blot, at den demokratiske samtale kan styrkes via digitale kommunikationsformer, men at fanatiske Facebook-kampagner desværre kan være ødelæggende for samme. Peter Strauss Jørgensen er seniorrådgiver.Strategien bag bregnefundamentalisterne er alene at udøve skade på omdømme og forretning, til trods for at de ikke er politiske aktører.
Kommentar.
I weekenden var Københavns overborgmester Frank Jensen klar i mælet på Socialdemokratiets kongres i Aalborg: »Vi må sige nej til grønt snæversyn,« sagde han.Frank Jensen forsvarede på den måde et meget omdiskuteret lejlighedsbyggeri på Amager Fælled i København.Men i går lavede han så en decideret kovending: De eksisterende byggeplaner på Amager Fælled er ændret, og planerne om at bygge på området nær Sundby Station er droppet, meddelte han.I 1994 blev anvendelsen af området til byggeri besluttet. Området blev solgt for at finansiere metrobyggeriet.Der skulle opføres 2.000-3.000 boliger i op til syv etagers højde på området. Men det er historie nu, efter at Venstre og De Konservative har trukket støtten til byggeplanerne.Dermed skal politikerne i København finde to milliarder kroner, der skulle være kommet i kassen via byggeriet og brugt på metroen.Er planerne for byggeriet over for Sundby Station helt opgivet? »Ja. Jeg kan ikke forestille mig, at der i den nuværende borgerrepræsentation eller efter et kommunalvalg kan findes et flertal for at vende tilbage til det byggefelt, som har været planlagt i 25 år.« Er denne udvikling skuffende for dig? »Jeg troede, at jeg indtil i går (tirsdag, red.) havde et flertal for at stå fast. Også selv om der er kommunalvalgkamp lige om lidt. Det havde været et dejligt boligkvarter, vi ville have fået tæt på en metrostation.« Er dette en grundlæggende holdningsændring hos K og V, eller hænger det her sammen med, at der snart er kommunalvalg? »Mine kolleger har været påvirket af, at denne beslutning, som blev taget for 25 år siden, har været stærkt udfordret. Det har den også været af Danmarks Naturfredningsforening, som for 25 år siden var med til at bestemme og indstille, hvilke byggefelter der skulle bygges på.Det er de løbet fra som de første, og de har stået i spidsen for at samle underskrifter ind mod byggeriet.Om det er dét, der har overbevist regeringspartierne Venstre og De Konservative om, at de skal trække stikket, eller om det er kommunalvalget forude, det ved jeg ikke,« siger Frank Jensen.Planerne om boligbyggeri på Amager Fælled mødte desuden store protester fra borgere og en række kendisser, der mener, at det er vigtigere at bevare naturen i området end at opføre boliger/ ritzau/.

En venlig læser i Hongkong har foreslået mig, at jeg beskriver de oplagte fordele ved, at alle knap 6 mio. danskere bosætter sig på Amager. Herved er der nemlig mange penge at spare. Detaljer følger.Fra bunken af indgående læserhenvendelser kan det også viderebringes, at vindkraft ingen fremtid har, at økologi fører til sult og nød, og at nordvendte døre og vinduer burde forbydes. Blandt andet.Hvorfor tage fat i disse upolerede diamanter? Fordi de fortæller historien om at se fremad uden at se sig til siderne. Der er - vist nok - store energibesparelser forbundet med at forbyde, at parcelhuse har døre og vinduer mod nord. Men: Der er også en virkelighed, hvor lille Anton risikerer en barndom uden dagslys, hvis ydmygt placerede børneværelser fremover ikke må have vinduer.Og med vindkraftens elendighed: Jo - det er et problem, at energikilden kun virker, når det blæser. Men: På dage uden blæst må kraftværkerne så holde ekstra for. Selv om det selvfølgelig beviser, at vindkraft ikke løser alt.Det er dybt tankevækkende, at samfundsinstitutioner - i ordets bredeste forstand - kan gå ud med lige så upolerede diamanter. For præcis en måned siden stemplede Coops medlemsblad, Samvirke, konventionelt producerede fødevarer som sundhedsskadelige.Det er en frisk påstand. Hvis Samvirke har ret, sælger Coop giftige fødevarer til sine kunder, og samtidig er myndighedernes grænseværdier for sprøjtegifte i fødevarer en vittighed. Det hele er giftigt. I virkeligheden.Rækker husholdningsbudgettet ikke til økologi, tager man lige så stille livet af sig selv og sin familie.Landmændene huggede tilbage i sidste uge. Da holdt svineproducenterne årsmøde. Dyrenes Beskyttelse havde kørt en kampagne for at få forbrugerne til at droppe "burgrise", nu hvor de havde droppet buræg og burhøns.Ordet burgris tog landmændene meget fortrydeligt op og annoncerede at have hyret et reklamebureau til en modkampagne. Ja, korrekt, svin går ikke i bure, de går i stalde - men se venligst ud til siderne, landmænd. I kæmper en kamp, der går én vej, og det er ikke jeres. Når landets største dagligvarekæde døber oktober om til "økotober" og går i forbund med Danmarks Naturfredningsforening om sagen, så er det, fordi bydanmarks forestillinger om, hvad ordentlige fødevarer er, er mere interessante for kæden end landdanmarks. Det er ren business. Tag det ikke personligt.Den venlige læser i Hongkong opregner utallige fordele ved, at alle danskere flytter til Amager.Ganske få sygehuse kan stå for al hospitalsbehandling.Alle lufthavne undtagen Kastrup kan lukkes, og store dele af vejnettet kan sløjfes. Politiet skal kun opretholde ro og orden på øen syd for København. Alt, der ikke er Amager, udlægges til landbrugsjord og rekreativt område, hvor storbyamagerkanerne kan tage på weekend. Måske efter en 100 timers arbejdsuge, som han selv nævner ikke er ualmindelig i Hongkong.Det bliver en fest. Eller måske bliver det ikke en fest.Måske er tanken om et dansk Hongkong på Amager gjort af samme stof som tanken om, at alle love kan forvaltes digitalt og uden brug af et menneskeligt skøn. Det går, så længe man ser ligeud, men kig for himlens skyld ikke til siden. For ude i siden står en skovejer i Midtjylland, der hellere vil brække en arm på langs og miste kørekortet end tilbringe en uge i en lejlighed på Amager.Og ude i siden af den digitale motorvej er der et stykke lovgivning, der er meningsløst uden et menneske, der kan se borgeren i øjnene og vurdere, om det virker rigtigt, at der er brug for hjælp. Og ude i siden af digital post, som er godt til meget, er der en gigantisk bunke sessionsindkaldelser til unge mænd, som ikke bliver læst, fordi digital post ikke fungerer særligt godt til unge. Eller til bilsyn, hospitalsindkaldelser og en del andet. Men det opdager man kun, hvis man kigger til siden.Vil læseren, der mener, at vindkraft er uden fremtid, kigge til siden? Og hvad med læseren, der har fået den geniale idé, at hvis bare bygningsreglementet laves om, så nordvendte vinduer og døre forbydes, så står Danmark foran en kolossal energibesparelse? Og er det sandsynligt, at han, der holder på, at økologi fører til hungersnød, på et tidspunkt løfter skyklapperne? Nej. Det er meget usandsynligt. Det er derfor, at vi andre må kigge til siden. I al elskværdighed.Anders Heide Mortensen er kommentator og kommunikationsrådgiver. Cand. scient. pol. og tidligere pressechef i Erhvervsministeriet og Finansministeriet.Han kan kontaktes på anders@heidekom.dk.finans@finans.dk Måske er tanken om et dansk Hongkong på Amager gjort af samme stof som tanken om, at alle love kan forvaltes digitalt og uden brug af et menneskeligt skøn.
NYT SYN: Se verden gennem et paprør. Eventuelt et digitalt paprør. Pludseligt bliver alt meget enkelt.
I »Den forsvundne fuldmægtig« sprænger Michael Mogensen sig selv i luften på Amager Fælled. Helt så galt er det ikke gået for nogen i forbindelse med den ophedede debat om byggeriet på Amager Fælled. Da Scherfigs roman blev filmatiseret i 1971, var der ingen der tænkte på frøer og sjælden skvalderkål på Fælleden.Fælleden lå langt fra København - en by som i øvrigt oplevede faldende befolkningstal. I dag er Fælleden omkranset af by, og København vokser og er blandt de mest attraktive byer i Europa.På den baggrund er det værd at overveje, om det omstridte byggeri på 2.500 boliger har den rette placering. Det er derfor rettidig omhu at undersøge, om byggeriet kan placeres på det areal, der er udlagt til campingplads. Det er ikke at løbe fra nogen aftale, tværtimod har vi understreget igen og igen, at der skal bygges boliger, og at metrogælden skal betales. For jeg vil meget nødig undvære flere nye boliger i København og ej heller det store åbne areal, som Fælleden udgør i dag, men en campingplads er jeg villig til at skrotte eller gøre mindre.Noget er vigtigere end andet, og hvis valget står mellem boliger eller campister, så vælger jeg det første.Det mindste, vi kan gøreDen slags beslutninger skal vi turde tage, og vi skal som minimum have et oplyst grundlag at gøre det ud fra. Derfor Venstres støtte til at undersøge mulighederne til bunds. Det er det mindste, vi kan gøre.I den forbindelse er det værd at huske på, at i København omtales de folkevalgte som borgerrepræsentanter. Det er en flot betegnelse som forpligter, og derfor skal man først og fremmest passe på, at man ikke i stedet bliver »kommunerepræsentant«. Det er det, Frank Jensen og hans truede artsfæller på Rådhuset har optrådt som. Med henvisning til, at der skal bebygges på netop det areal - og kun det - har Frank Jensen lydt som et ekko af Helle Thorning-Schmidts nødvendighedens politik. Det er ikke vores rolle som folkevalgte.Vi skal kunne træffe beslutninger ud fra ansvarlighed, men vi må samtidig kunne besidde tvivlens nådegave - uden dog at blive rådvilde. Heldigvis findes der rettesnore, som vi kan benytte i den svære balancegang.Først og fremmest det at lytte til bekymringer og ikke blot hovent slå det hen som »murstensallergi«. Jeg er selv stor tilhænger af, at der skal bygges i København, og derfor skal vi ikke sætte udviklingen i stå, hver gang der bliver råbt »natur« efter en sveden græsplet, eller »bevaringsværdig« efter en faldefærdig rønne. Det til trods er det ingen skam at lytte oprigtigt til, hvad ens modpart siger. Det er hverken blødsødenhed eller mangel på is i maven, det er faktisk at tage sin betroede rolle som borgernes repræsentant seriøst.Det har givet nogle knubs, men hellere udvise en smule tvivl end magtens arrogance.Jens-Kristian Lütken (V) er medlem af Borgerrepræsentationen i København.Jeg vil meget nødig undvære flere nye boliger i København og ej heller det store åbne areal, som Fælleden udgør i dag, men en campingplads er jeg villig til at skrotte.
Kommentar.
INTERVIEW Glæde og stolthed oser ud af telefonen, da Licitationen -Byggeriets Dagblad får Per Malmos, kommerciel direktør i anlægsgartnervirksomheden Malmos A/ S, i røret til en snak om betydningen af den vundne hovedentreprise på tagparken til Københavns nye forbrændingsanlæg.- Der er ingen i verden, der har lavet sådan et projekt før, fortæller han og fortsætter: - For Malmos er opgaven naturligvis vigtig, men det er den også for vores nære samarbejdspartnere.Han peger i den forbindelse på virksomheden ZinCo, som skal levere vegetationsmåtterne til Amager Bakke.Ikke en " plejer" opgave Selve projektet går for Malmos på at etablere et grønt oplevelses-og legelandskab på størrelse med en fodboldbane.Det sker i op til 85 meters højde på et skråt underlag, og netop de to elementer gør opgaven kompliceret.Så kompliceret, at Per Malmos placerer projektet som en 10' er i sværhedsgrad på en 10-skala.- Jeg kan ikke komme i tanke om, hvad der er sværere end det, siger han.Han fremhæver da også, at Malmos har forhandlet med Bjarke Ingels Group (BIG) og bygherren i et halvt år efter licitationen. For det er langt fra en " plejer" opgave.- Det er ikke noget, man bare lige sådan gør og tager på side 27 af " det plejer vi", siger han.Han understreger ikke mindst udfordringen med at få et to et halvt ton tungt fyrretræ op på taget og få det til at blive der.- Det er normalt svært at håndtere store træer, og det bliver jo ikke nemmere af, at man skal have det højt op på et skråt tag.- Hvis ikke man gør noget særligt, så rutsjer det jo ned, siger han.Underentreprenører hjælper til Forberedelserne er godt i gang, og forude venter bestilling af flere varer samt arbejdet med de processer, som vil tage længst tid. Det gælder blandt andet anlæg af betonstier, som sker med flydende beton. Og også her er det skrå underlag en udfordring, fortæller Per Malmos.Han oplyser, at virksomheden er begyndt at køre varer derud, men at aktiviteterne først rigtigt løber af stablen fra næste uge, og at arbejdet fortsætter frem til efteråret, hvor det skal være færdigt.Antallet af medarbejdere på opgaven vil variere, men Per Malmos vurderer, at der generelt vil være et sted mellem 10 og 20 ansatte i deres regi i gang -herunder vil en del være underentreprenører, som vil udføre specialopgaver som netop beton og vandingssystemer, oplyser han.Er det her en opgave, der vil gøre jer mere attraktive fremadrettet -både i forhold til nye medarbejdere og nye opgaver? - Det håber og tror jeg. Det er et oplevelseslandskab, som ikke er set lige. Derfor forventer vi en masse opmærksomhed, og det skærper kravene til os, fortæller han og vedkender, at de godt kan mærke øjnene i nakken.- Det kan jeg love dig, siger han.Styregruppe er oprettetSamtidigt fremhæver han, at Malmos prøver at håndtere opgaven som enhver anden opgave.De har oprettet en intern styregruppe til at hjælpe med at styre projektet sikkert i hus. Her handler det om at stille hinanden " kloge spørgsmål" og fange " risikomomenter", inden de opstår, formulerer Per Malmos.Den interne styregruppe består af fem personer, og det er en procedure, som de tidligere har gjort brug af på eksempelvis Blox i København, fremhæver han.Oplevelseslandskabet på Amager Bakke er en opgave til godt 20 mio. kroner. Og selvom opgaven er stor i anlægsgartnerregi, er den økonomisk set ikke en af Malmos' største, fortæller Per Malmos, der fremhæver, at de har brugt en masse ressourcer på at få den i hus.- Det er nok op mod et årsværk, siger han og påpeger at de derfor er ekstra glade for, at det lykkes at få den hjem.For Malmos er opgaven naturligvis vigtig Per Malmos, kommerciel direktør i Malmos A/ S.
Malmos har brugt op mod et årsværk på at få tagparken i hus på Københavns nye forbrændingsanlæg. En opgave, som kommerciel direktør Per Malmos vurderer som en 10' er i sværhedsgrad på en 10-skala:.
POLITIK Mens frøentusiaster og naturforkæmpere onsdag kunne juble, er Københavns overborgmester, Frank Jensen (S), kommet på overarbejde to måneder før kommunalvalget.I flere måneder har naturforkæmpere protesteret mod kommunens planer om at bygge 2.500 boliger i det hjørne af Amager Fælled, der er kendt som Strandengen.Onsdag morgen kunne Frank Jensen så meddele, at et flertal uden om Socialdemokratiet vil undersøge en alternativ grund til boligerne.- Jeg kan konstatere, at de to regeringsbærende partier Venstre og Konservative ikke længere kan stå fast på en 25 år gammel aftale, men vil have en ny udredning, og det skal vi have undersøgt, siger Frank Jensen til Licitationen -Byggeriets Dagblad.Regning på to mia. kronerUndersøgelsen kredser om et alternativt område, der ligger rundt om hjørnet, knap 500 meter væk, på en grund, der ellers er udlovet til en ny campingplads.Grunden er fredet i modsætningen til Strandengen, og det vil kræve Folketingets opbakning at ophæve fredningen.De Konservatives gruppeformand i Københavns Borgerrepræsentation Jakob Næsager er ophavsmanden til forslaget, der dog ikke har været fremstillet politisk, og han peger på flere fordele ved at flytte byggefeltet de knap 500 meter.- Det er omkostningsneutralt.Det koster ikke en krone, hvis man bytter, så man ophæver fredningen af den gamle lossepladsgrund, og i stedet freder Strandengen, siger Jakob Næsager, der forventer, at Folketinget vil fjerne fredningen, hvis et flertal i Borgerrepræsentationen ønsker det.Han understreger, at en løsning under alle omstændigheder er nødvendig, for boligbyggeriet forventes at indbringe to mia. kroner til byens udviklingsselskab By og Havn, og de to mia. kroner er øremærket afbetaling af gæld fra etableringen af metro. Så uden boligbyggeri skal pengene findes et andet sted.- Man kan ikke bare gå og være glad for at at have reddet frøerne, for der er en regning, der skal betales, siger Jakob Næsager.V forventer fælled-byggeriUdviklingen onsdag tilskrives fra flere sider Venstre, der som det seneste parti har sluttet sig til det alternative flertal for at undersøge flytningen af boligbyggeriet.Frank Jensen mener, at Venstre er løbet fra den gamle aftale, men ifølge partiets spidskandidat Cecilia Lonning- Skovgaard er det ikke en korrekt udlægning af sagen.Hun understreger, at Venstre stadig er klar til at bygge på Strandengen, hvis det alternative forslag ikke har gang på jorden.- Vi er åbne for at undersøge den her grund, og vi mangler at se andre konkrete alternativer. Jeg er umiddelbart meget skeptisk overfor tanken om at flytte byggeriet, og jeg har ikke fantasi til at forestille mig, at der bliver bygget et andet sted end Amager Fælled, siger Cecilia Lonning-Skovgaard.Savner bredere undersøgelseFlere andre partier som SF og Radikale ønsker helt at flytte byggeriet fra Amager Fælled, og ifølge Tommy Petersen, gruppeformand for den radikale gruppe i København, kan man eksempelvis hente op mod en mia.kroner ved at bygge flere boliger, samt at bygge højere og tættere i Nordhavn. Resten af beløbet kan blandt andet hentes via kommunens overskud.- Vi vil gerne kigge på, hvor vi kan bygge højere og tættere, for at se, hvor meget vi kunne skrabe ind ved at kigge på andre byggeplaner, siger Tommy Petersen.Selvom Frank Jensen ikke afviser noget, forudser han dog andre problemer ved de alternative løsninger.Blandt andet er det nok tvivlsomt, mener overborgmesteren, om indbyggerne i Nordhavn vil sætte pris på den idé.- Alt har jo konsekvenser, når det handler om byplanlægning.Hvis man har andre idéer, må man jo fremsætte konkrete forslag. Det forslag, jeg stiller mig i spidsen for, er at flytte byggefeltet til campingpladsgrunden, siger Frank Jensen.Hvad er din plan B, hvis ingen af projekterne kan gennemføres? - Så er der en ny politisk situation, og så skal vi forhandle om det i den nye borgerrepræsentation.Jeg håber, at det kan lade sig gøre at bygge på campinggrunden, men det bliver ikke uden sværdslag, siger overborgmesteren.Man kan ikke bare gå og være glad for at have reddet frøerne, for der er en regning, der skal betales Jakob Næsager, gruppeformand, Det Konservative Folkeparti i København.
Efter måneders pres fra miljøforkæmpere vil politikerne i København nu undersøge en alternativ placering til det planlagte boligbygger i Amager Fælled. Frank Jensen sætter alle sejl ind på at lande plan B: at flytte byggefeltet 500 meter.
Hvor bor du? »Jeg bor på Amagerbro Torv. Lige ved siden af Amager Centret. Det er tit det, folk kan genkende mit kvarter på. Ikke alle kender Amagerbro Torv, men når jeg siger Amager Centret ved alle, hvad jeg taler om«. Hvad kendetegner dit kvarter? »Det er et ret mangfoldigt kvarter, hvor der bor mange forskellige typer. Det kan jeg godt lide. Det er også det sted, der minder mig mest om at bo i provinsen.Det har meget at gøre med den slags butikker, der er. Der er en lokal slagter og en lokal bager, som ikke er del af en kæde og den slags. Der også ligheder i arkitekturen.Gaderne er brede, og der er en blanding af lejligheder og villakvarterer«. Hvad mangler dit kvarter? »Jeg er i høj grad B-menneske, hvilket passer godt til mit arbejde. Men det at have fri klokken 23 om aftenen og så cykle over broen til Amager og mærke, at der stort set er dødt på det tidspunkt, det er lidt ærgerligt«. Har du et stamsted? »Det kommer lidt an på, hvilket humør jeg er i. Jeg kommer tit på Next Door Café i Pisserenden, hvis jeg har brug for, at der skal være nogle mennesker, som ikke har noget med mit arbejde at gøre.Der er nogle vildt søde folk dernede og virkelig god betjening. Men jeg kan også godt lide Les Voyageurs i Holbergsgade, som er en forholdsvis ny café, men også et virkelig hyggeligt sted«. Hvor får man den bedste kaffe? »Københavns bedste kaffe findes ude på Islands Brygge. Det er lille sted, der hedder Roast Coffee. De rister selv deres kaffe, og de ved virkelig, hvordan kaffe skal laves«. Hvilke mennesker i byen fascinerer dig? »Jeg elsker at gå rundt og få øjenkontakt med folk, der smiler. I en by, hvor der er fart på og masser af larm og stress, elsker jeg at se folk, der smiler og griner. Glade mennesker er jo bare smukke«.Hvor i byen dufter der bedst? »Det gør der ude ved Amager Strand. Der dufter uforfalsket. Af autenticitet. Det er svært at forklare, men det er bare så ren en duft, som er svær ikke at kunne lide.Det er ikke bare en duft, det er også sådan en bestemt stemning, den skaber, som er ret vitaliserende. Årh, det lyder langhåret, men altså ja, jeg mener det faktisk. Amager Strand har bare sådan noget meditativt over sig«. Hvad er den bedste årstid i København? »Fra lige præcis nu og så til og med september.Indiskutabelt. På det her tidspunkt af året kommer smilene, energien og overskuddet frem. I hele vinterhalvåret, hvor der er så koldt og mørkt i København, opsparer man på en måde en masse energi og forventningsglæde, som endelig bliver forløst om foråret og sommeren. Og hele den der forårsmentalitet og vintermelankoli er jo nok i virkeligheden ret særlig for de nordiske lande, for man ville jo nok ikke have samme forårskuller, hvis man boede et sted, hvor vejret var det samme, og solen skinnede hele året rundt«. Hvad går du en stor bue udenom? »Lige da jeg flyttede til København, boede jeg på Nørrebro. Så når jeg havde spillet i Skuespilhuset en weekendaften og skulle hjem, havde jeg virkelig lyst til at cykle en stor bue uden om Gothersgade, selv om det var den hurtigste vej. Den energi, der er i Gothersgade om natten i weekenden, har jeg virkelig ikke behov for at opsøge, lad mig sige det sådan«. Hvor i byen lugter der værst? »Parfumeafdelingerne i byens stormagasiner.Det er sådan en helt kunstig, fabrikeret duft, som jeg nærmest kan blive helt dårlig af«. Hvad synes du, København mangler? »Solskinstimer! Dem ville jeg gerne have nogle flere af. Og flere billige boliger, så flere folk har råd til at være her«. Hvornår kan du blive allermest irriteret på København? »I trafikken. Især som cyklist. Det er trist at se, hvor mange biler der kører rundt i byen med kun én passager i. Jeg bliver især irriteret, hvis en bilist kører helt hidsigt og har enormt travlt med at komme frem. Hvis man har så travlt, hvorfor lader man så ikke bare bilen stå og cykler? Det går jo tit hurtigere. Hvis der er en bil, der dytter voldsomt ad mig, så kan det virkelig gøre mig vred. Så kan man faktisk en sjælden gang høre mig råbe højt, fordi jeg bliver både forskrækket og irriteret samtidig. Det er jordens mest irriterende og forstyrrende lyd. Jeg har en fornemmelse af, at nogle bilister måske slet ikke er klar over, hvor voldsomme de kan virke på cyklister og fodgængere, når de dytter. Men spørgsmålet er, om cyklister er meget bedre selv«.ibyen@pol.dk Fejl og fakta 20.05.2017:Københavns geografi kan åbenbart volde os vanskeligheder: Skuespilleren Peter Plaugborg »drikker sin kaffe på Islands Brygge, men selv bor han på Amager«, forklarede vi i går på side 6 i Ibyen. Islands Brygge ligger på Amager.
Peter Plaugborg er aktuel i ' Lang dags rejse mod nat' på Det Kgl. Teater. Her fortæller han om det fede ved Amager og undrer sig over, hvorfor hidsige bilister ikke bare tager cyklen.
Alle går og råber op om, at man skal passe på regnskoven og de truede dyr. Det her er vores regnskov, og frøen er vores næsehorn«. Ordene er kokken Nikolaj Kirks. Han er en af flere rystede københavnere, der i går blev vidne til en tung entreprenørmaskine, der pløjede dyr og planter ned i et område med mange fredede arter på Amager Fælled i Ørestad.Ødelæggelserne har fået debatten om bebyggelsen af grunden til at blusse op igen, og By og Havn måtte tilkalde politiet for at sikre, at modstandere af projektet blev holdt på sikker afstand.Grunden på Amager Fælled - det sidste stykke uberørte natur i Københavns Kommune - vil By og Havn og Københavns Kommune med Socialdemokratiet i spidsen have bebygget. By og Havn mener, at arbejdet i går blev gjort så skånsomt som muligt, og en miljøprofessor konstaterer, at selskabet næppe har overtrådt reglerne for naturbeskyttelse.»Hvad er det, der sker, Frank Jensen?«, spørger Nikolaj Kirk med adresse til Københavns overborgmester, der fastholder beslutningen om at bygge på arealet.Nikolaj Kirk kan ikke følge nødvendigheden i at rydde så stort et område »Da jeg talte med Københavns Kommune i sidste uge, sagde de, at disse foreløbige prøver kunne klares på 20 kvadratmeter.Da jeg er derude i går aftes, ser jeg, at et bæltekøretøj har lavet en lang stribe på flere hundrede meter. I sporet af ødelæggelse finder jeg den ene døde frø efter den anden«, siger han.Overborgmester Frank Jensen ønsker ikke at kommentere den seneste kritik.Hvad angår striden om byggeriet på Amager Fælled, så fastholdt han i går over for Politiken, at der vil blive bygget på området.Nødvendigt at lave en vejHos By og Havn afviser udviklingschef Rikke Faaborg Jarmer, at selskabet kunne have undgået at ramme dyr og planter med den maskine, der kørte ind i området mandag.Den skulle gøre plads til en mobil borerig, der skal undersøge undergrunden på arealet som led i miljøvurderingen, den såkaldte vvm-undersøgelse.»Et led i vvm-undersøgelsen er at vise, om der er forurening.Området er udpeget som et forurenet område.Det har tidligere undersøgelser ikke vist tegn på, men vi er nødt til at finde ud af, om det er tilfældet«, forklarer Jarmer.»Vi skal også finde ud af, hvor dybt grundvandsspejlet i området ligger. Det har betydning for, hvilken naturpleje der efterfølgende skal finde sted«. Hun afviser, at det kunne gøres med mindre materiel. Det er nødvendigt at skaffe plads til den borevogn, som skal ind.»Hele området er tilgroet. Der er høj vegetation, der er tæt og ufremkommelig, så vi er nødt til at lave en fremkommelig vej til den maskine, der skal lave en tynd boring senere. Vores rådgivere har peget på denne metode som den mest skånsomme givet forholdene«.Ekspert: Loven er næppe brudtMiljøprofessor Peter Pagh fra Københavns Universitet afviser, at By og Havn nødvendigvis har gjort noget forkert, da entreprenørmaskinen gik i gang på den gamle strandeng.»Man kan helt sikkert få det til at se voldsomt ud. Men sagen er, at vil man lave noget derude, så må man undersøge stedet, og så sender man maskiner. Man går ikke rundt med en teske. Det er klart, at det ser voldsomt ud med en bulldozer, men det er et midlertidigt indgreb, der varer forholdsvis kort tid«, siger Peter Pagh.Han understreger, at der ganske vist kan være tale om beskyttede arter, men at beskyttelsen handler om at sikre deres levesteder og reproduktionsmuligheder, ikke om at beskytte hver enkelt dyr eller plante.»Det er ikke en individbeskyttelse. Det er en artsbeskyttelse. Man skal huske, at det ikke er frøen som individ, der beskyttes, men arten. De skal have levesteder, de kan være i. Om tre af dem går til spilde, er ligegyldigt, så længe deres reproduktionsevne er til stede«, forklarer Peter Pagh.Han vurderer derfor, at der ikke er sket nogen overtrædelser af reglerne for beskyttede arter, da der blev arbejdet på Amager Fælled.anne.s.clausen@pol.dk Da jeg er derude i går aftes, ser jeg, at et bæltekøretøj har lavet en lang stribe på flere hundrede meter Nikolaj Kirk.
AMAGER FÆLLED Naturvenner er bestyrtede over det arbejde, By og Havn har indledt på Amager Fælled, hvor fredede dyr og planter pløjes ned af en maskine.
Woody Allen har ved adskillige lejligheder udtalt sig om sine mangelfulde evner som musiker.Som led i hans igangværende europaturné med musikanterne i "Woody Allen &amp; his New Orleans Jazzband" indtog han for nylig et af Englands fineste spillesteder: Royal Albert Hall i London.I en vanlig cocktail af underspillethed, humor og pessimisme sagde han i den forbindelse: »En musiker af så grusom skrækkelighed som mig selv kan kun fylde en så vigtig institution ved at have international filmstjernestatus som sit dagjob.« Så mandagens koncert i Amager Bio huser et indbygget spændingsmoment: Er Woody virkelig så jammerlig på klarinetten, som han selv påstår?.En kø med kurs mod WoodyI køen foran spillestedet - en halv time inden koncerten - mærkes det imidlertid, at Woody Allen rent musikalsk får svært ved at skuffe de 650 nydeligt klædte publikummer til den udsolgte koncert.Gæsterne, som har betalt et sted mellem 500 og 1.700 kr.for billetten, fortæller, at de som førsteprioritet er mødt op for at se den aldrende Allen.Andenprioritet er den traditionelle, muntre og imødekommende New Orleans og Dixieland Jazz fra omkring 1915-1930, som Woodys band spiller... og har gjort det i 35 år.»Jeg havde nok ikke betalt så meget for billetten, hvis det var et jazzband uden Woody Allen, der spillede,« griner 27-årige Ann Jóanesarson, en CBS-studerende iført beigefarvet trenchcoat, i køen.Jacob Bachman, en 42-årig salgsdirektør iklædt marineblå blazer, hvid skjorte og sorte Fred Perry-sneakers, fortæller: »Jeg er her for at se Woody.Men det er faktisk på grund af hans film, at jeg blev interesseret i jazz.« Inde i salen venter den 39-årige jurist Trine Lykke Loughran spændt på øverste balkon, mens de sidste gæster sætter sig til rette. Hun drikker rosévin med sin veninde og forklarer, at selvom hun ikke kender Allens egen musik, så elsker hun måden, hvorpå han fortæller historier gennem filmspolerne: »Koncerten er en enestående mulighed for at se, om han kan fortælle de samme smukke historier om mennesker og relationer gennem musikken, som han gør gennem sine film.« Trine vender vi tilbage til efter koncerten.De fleste Allen-fans kan nok også høre jazzmusik for deres indre øre, når blot de tænker på auteurens film.Ifølge jazzmusikeren Niels Lan Doky, der selv skal se Woody Allens koncert, er det spændende, at jazznumrene passer så godt ind i Allenfilmene, selvom de ikke er skrevet til at være filmmusik.Han fortæller desuden, at Allen ikke nøjes med at vælge numre, der lyder labre ovenpå de levende billeder: »Han vælger også numre, der har en direkte tematisk forbindelse til den pågældende film. I "Midnight in Paris" bruger han f. eks. musik af Sidney Bechet og Josephine Baker, to amerikanere, der boede i Paris i den periode, som en del af filmen foregår i. Og i "Stardust Memories" bruger han en af Louis Armstrongs mest berømte jazznumre, "Stardust".«.Fra klaptræ til klapsalverHele salen bryder ud i eksalterede klapsalver, da den lille, lettere krumbøjede Woody Allen med sit hold af sparsomt behårede musikere træder ind på scenegulvet.Klassisk New Orleans-besætning: trompetist, trombonist og klarinettist i front. Bagved en klaverspiller, kontrabassist, trommeslager samt bandleder på banjo (Eddy Davis).Woody går op til mikrofonen og siger afvæbnende med sin verdenskendte, gangsteragtige New Yorkeraccent: »Vi spiller egentlig kun for vores egen fornøjelses skyld.Og vi synes, det er fantastisk, når nogen kommer og hører os.« Ifølge jazzmusiker og XFactor-dommer Thomas Blachman er Woodys taleføring jazz. Bare jazz med ord: »Han er måske ikke det største jazzgeni, men han elsker jazzen på en genial måde.Og han bruger den på en genial måde i hans film. Han taler følelser på samme måde, som jazzmusikere kan frasere over en akkord. En eminent improvisator. Og så han taler han til en eksistentiel grundfølelse i mennesket.Det er altid alvorligt. Vi griner kun, fordi det er alvorligt i en absurd kontekst.« Scenelyset skifter fra rød til lilla, og Woody Allen sætter sig slattent på en træstol. Det højre ben over den venstre.Bandet lægger ud med et langsomt, dovent jazznummer, der passer fint til Woodys rejepositur på stolen.Og mens bandet, der består af professionelle musikere, driver jazzskibet stabilt fremefter, er Woody allerede fra start væsentligt mere udfordret.Flere af hans pust i klarinetten bliver simpelthen ikke omsat til toner i den anden anden ende af træblæseren.Nogle toner er skingre.Andre piver som en mishandlet kat. Melodien kan dog hele tiden anes, selvom det er svært ikke at trække på smilebåndet, da hans sidste lille melodiske finale på nummeret, der skal sætte et solidt punktum, fiser ud i en hæs visken.Den skrivende journalist tror først, at det er en genial joke fra Woody Allens side.Og at niveauet hæves drastisk på næste nummer. Det gør det ikke. På Youtubevideoer fra filminstruktørens yngre år ses det dog, at han engang har mestret instrumentet med en væsentlig mindre fejlmargin. Alligevel klapper publikum loyalt gennem hele koncerten.Woody bliver også mere og mere varm. Han sætter tempoet op og viser sig at være ganske vaks på fingrene. Og selvom han han ikke får spillet en solo uden fejltrut, så er det tydeligt, at jazzen flyder igennem hele hans krop, der energisk vugger op og ned, mens han spiller. Når han ikke spiller, ligner det til tider, at han er ved at falde i søvn, som var der slukket for en stikkontakt på hans ryg.Forfærdeligt = fremragende»Det lyder jo forfærdeligt,« storgriner journalistens sidemand, Jeppe Lajer, en 41-årig skuespillerkonsulent med sixpencehat, som lynhurtigt tilføjer: »Det er fantastisk.« Hans kone stemmer ind: »Ja. Når han rammer tonerne skævt, er det jo perfekt. For det hele er lidt skævt. Ligesom han selv er.« Det skal siges til Woody Allens ære, at han selv i en alder af 81 år insisterer på at spille klarinet på et niveau, der kræver professionel kunnen - og en lungekapacitet tilhørende en tyve år yngre mand.Den skrivende journalist har i ungdomsårene gået til klarinet i seks år og er ikke i nærheden af Woody Allens truttalent.Filmikonet begiver sig ud i ganske avancerede solostykker, der kan sammenlignes med, hvis fodboldspilleren Christiano Ronaldo i en alder af 60 år insisterer på, at han kan afdrible FC Barcelonas forsvarsrækker med fordums troldmandsdriblinger.Woody tænker på denne aften hurtigere, end han trutter.Indimellem kan man høre folk klukle i salen. Men de griner ikke af Woody. De griner med ham. De er lykkeligt medvirkende statister i en Woody Allen-film, der udspiller sig foran deres øjne.Jazzmusikeren Niels Lan Doky, der sidder blandt publikum, fortæller, at Allen »måske lidt groft sagt er en amatørmusiker«. Men han kalder koncerten »rigtig fin«. Og den får da også stående, minutlange ovationer, der leder til, at Woody og band spiller hele tre ekstranumre i et omtrent to timer langt show: »De fleste jazzmusikere i dag kan godt lære noget af Woody Allen. De mangler et showbusiness-element. Underholdningsværdien, som Duke Ellington, Miles Davis og Coltrane besad, og som senere er blevet kvalt af intellektuelle værdinormer, der tager over i nyere tids jazz.« lyder det fra Niels Lan Doky.Efter koncerten fanger Jyllands-Posten igen juristen Trine Lykke Loughran, der ønskede at opleve Woody Allens filmmagi gennem hans livemusik: »Jeg kunne klart mærke Woody fortælle filmiske historier i musikken. Spillede han fejlfrit? Nej. Det er klart.Men prøv at hør her... de største helte er jo de, vi stadig tror på, selvom de fejler. Og han fejlede. Men jeg tror stadig på ham,« slår hun fast.Holdningen går igen overalt.Det regner og er mørkt udenfor, da publikum siver ud af Amager Bio ved 22-tiden. Den 56-årige Svend Strunk hjælper sin kone gennem 30 år, der har en krykke i den ene hånd, ud af bygningen, og udbryder: »Dét her var livskraft! Det var nerve! Det var stærkt!« På Amagerbrogade, lige rundt om hjørnet, genspejles trafiklysene i den spejlvåde asfalt. Noget synes forandret.Bydelen giver i nogle minutter flimrende fornemmelser af New York.rasmus.palludan@jp.dk Han er måske ikke det største jazzgeni, men han elsker jazzen på en genial måde. Han er jazz.Jazz med ord. Og han bruger musikken på en genial måde i sine film.Thomas Blachman, jazzmusiker og X factor-dommer Jeg er her for at se Woody. Men det er faktisk på grund af hans film, at jeg blev interesseret i jazz.Jacob Bachman, salgsdirektør De fleste jazzmusikere i dag kan godt lære noget af Woody Allen. De mangler et showbusiness-element.Niels Lan Doky, jazzmusiker.Fakta: JAZZ Woody Allen &amp; his New Orleans Jazz BandI mere end 35 år har Woody Allen and His New Orleans Jazz Band spillet New Orleans-inspireret musik. Mandag den 11. juli spillede han i Amager Bio som et af hovednavnene under Copenhagen Jazz Festival.Bandets lyd har rødder i den musik, som Woody Allen har elsket siden barnsben, og den er inspireret af legender såsom Sidney Bechet, George Lewis, Johnny Dodds, Jimmie Noone og Louis Armstrong.Repertoiret er på mere end 1.200 numre og består af en alsidig samling af populære melodier, spirituals, marcher, blugs og rags - alt sammen fra det tidlige 20. århundredes Amerika.Igennem et årti har Allen og bandet i reglen spillet hver mandag på Manhattan-hotellet "The Carlyle". Vil man se en koncert, skal den bookes måneder i forvejen.
Den 81-årige filmskaber Woody Allen gav mandag aften koncert i Amager Bio i København. Og på sin egen, ujævne facon spillede han sig ind i publikums pivåbne hjerter.
Gårsdagens skyderi på Amager kan være banderelateret, lyder det fra Københavns Politi.Episoden udspandt sig ved 17-tiden, hvor to grupper, der af vidner beskrives som unge indvandrere, befandt sig på Halgreensgade, der er en sidegade til Holmbladsgade.Hjørneejendommen huser en kiosk, der tilsyneladende spiller en rolle for de unge.- Der har været 10-12 personer, og der er affyret en del skud, fortæller Lars Feldt-Rasmussen, efterforskningsleder, Københavns Politi.Berygtet bandeForeløbigt ønsker han ikke at fortælle, hvor mange skud der er affyret, eller om der er brugt et eller flere våben.- Umiddelbart er ingen ramt, fortæller han og tilføjer, at sagen kan være banderelateret.- Ifølge oplysninger til Ekstra Bladet skal de omtalte personer have tilknytning til LTFgrupperingen? - Lige nu arbejder vi på at få klarlagt forløbet. Det seneste stykke tid er der set folk med LTF-hættetrøjer og lignende i området, men om det har direkte forbindelse til skyderiet i går - det kan vi ikke sige på stående fod, fortæller han.Mor med barnEkstra Bladet har talt med en 36-årig kvinde, der blev vidne til skyderiet.Hun havde netop forladt en adresse i Halgreensgade og havde sat sig ind i sin bil, da hun i bakspejlet så en formummet mand komme gående forbi hende og hen til krydset Halgreensgade/Holmsbladsgade.Han havde en hætte trukket op over hovedet fra sin dunjakke og et tørklæde for ansigtet. Han gik cirka 50 meter hen ad gaden, før skyderiet skete i krydset Halgreensgade og Holmbladsgade.- Så hørte jeg fem eller flere skud. En mor med en lille søn kastede sig ned på fortovet op mod en mur og holdt om drengen. Han begyndte at græde. Straks efter kom fi-re mænd løbende mod mig.Den ene falder, men rejser sig igen, og så sætter de sig ind i en blå bil og kører af sted, fortæller den 36-årige, der ønsker at være anonym.Flere beboere i området har henvendt sig til Ekstra Bladet i forbindelse med omtale af skyderiet.Her beretter man om uniformerede bandefolk med skudsikre veste i området, samt at disse formodes at stå bag forskellig kriminalitet i og omkring Holmbladsgadekvarteret.fish@eb.dk .

I FRANKRIG VIL man mellem Lyon og St.Etienne bygge en 45 km lang parallelmotorvej, som vil ødelægge en meget smuk bjergkam og en masse landbrugsjord.Franskmændene har protesteret, som de nu er så gode til. I sommer blev 200 traktorer stillet op, så de dannede ' Non A45'. 2.000 mennesker lavede en lang dobbeltkæde som symbol på deres protest.Her i Danmark vil man bygge en parallelmotorvej gennem Jylland. Stærke kræfter i erhvervslivet og flere borgmestre har overtalt christiansborgpolitikerne.Nu laves der VVM-undersøgelse og forundersøgelse.Motorvejen vil blive ca. 185 km lang. Politikere som f. eks. Venstres trafikordfører Kristian Pihl Lorentzen har udtalt, at der ikke er noget at diskutere.Motorvejen vil blive bygget. Man kan kun diskutere, hvor den skal ligge.NOGET AF DANMARKS smukkeste natur vil gå tabt. Der er ikke meget tilbage. Alligevel kommer projektet dårligt i aviserne.Selv Jyllands-Posten gider knap skrive om den. Der er kun meget få, der protesterer.Nogle lokalpolitikere arbejder på, at motorvejen bare flyttes væk fra deres område.Skatteborgere i hele Danmark kommer til at betale for Hærvejsmotorvejen, hvis den bliver til en realitet. Den anslås at komme til at koste 20 milliarder kroner.E45, som skal aflastes af Hærvejsmotorvejen, er kun den femtemest trafikerede motorvej i Danmark. Eksperter siger, at E45 kun i ringe omfang vil blive aflastet af den nye motorvej. Vækstargumentet er svært at tro på, idet området allerede er forsynet med motorveje inden for overkommelig afstand. Vi har her i Jylland læst en del om folks protester på grund af et forestående byggeri på Amager Fælled. Nu må I gerne interesse jer for Hærvejsmotorvejen. Det bliver en ny gigantisk fejlinvestering. Tabet af store sammenhængende naturområder vil også være et tab for hele Danmark.
TRAFIKPOLITIK Hærvejsmotorvejen vil ødelægge sammenhængende naturområder.
Mandag vil der være nogen, der åbner et vindue og Harald vil høre regnen. Der vil være skygger i det hvide, han vil spekulere på om det er gardinet. Der vil være nogen, der løfter hans hoved og puden vil blive våd.Tirsdag vil nogen vende ham mens det regner hårdt mod vinduet. Den hårde trykken for brystet vil tage til og der vil være dæmpede stemmer og bløde lyde fra flere forskellige clogs.Onsdag vil det lyde som om nogen græder, og Harald vil undre sig, for han har ikke nogen børn og ikke nogen kone.Han vil se Dagny... og Eskil, som ligner ham så meget at man skulle tro..men det tør man heller ikke... i hvert fald vil Eskil cykle forbi på sin lille trehjulede cykel.Torsdag vil det være sværere at få vejret end det nogensinde har været, også når man husker det med kanoen der tippede i Tystrup Sø.Fredag vil Harald huske Gestapo, der stoppede ham ved baneoverskæringen på Amager, og spurgte hvad han havde i den lange taske bag på cyklen, og at han svarede »Acht Maschinengewehre«, hvilket fik dem til at grine så højt at tårerne trillede, og Harald vil huske, hvor underlig let han følte sig, da han cyklede videre med otte maskingeværer.Lørdag vil han prøve at rejse sig og huske Ingrid, der lo i solen, og begravelsen han ikke kunne komme til.Søndag vil han mærke vinden fra vinduet, men ikke mere se gardinet og det vil handle om lungerne der længes, og søvnen der tager over. Nogen vil lægge deres hånd på hans arm og sige at han gerne må give slip, men det gjorde han jo for længe siden, og efter et sidste forsøg på at få luft vil han ikke længes mere.kultur@pol.dk Fakta: FAKTA SyvdøgnsprognosenVejrudsigten er blevet til ordstrømme på tv. Nu har poeterne taget over. Hver uge skriver en digter et alternativt bud på en syvdøgnsprognose.Panelet: Line Knutzon, Nikoline Werdelin, Morten Søndergaard og Erling Jepsen.Denne uges vejrpoet er Nikoline Werdelin (født 1960). Reumertvindende dramatiker. Har tidligere tegnet striberne ' Café' og ' Homo Metropolis' i Politiken.
I næste uge vil det regne mod Haralds vindue, og nogen vil åbne det, og han vil prøve at rejse sig og huske Ingrid, der lo i solen, skriver ugens vejrpoet, Nikoline Werdelin.
Små huller spreder sig op ad væggene og fortsætter henover loftet. De omkranser de små lektiekroge, hvor børnene kan sidde i fred og ro, når de skal koncentrere sig. Nederst er hullerne på størrelse med ærter, og op mod loftet bliver de større. De store huller skal være øverst, for ellers risikerer nysgerrige elever, at fingrene sidder fast i hullerne.Nogle særlige gipsplader med huller er blevet sat op på væggene på Dyvekeskolen, der ligger på Amager. Hullerne virker lyddæmpende. Og det har gjort det mere behageligt at være på skolen, fortæller Hanne Larsen, der er lærer i en specialbørnehaveklasse.»Lyden bliver dæmpet, og det støjer mindre generelt.Det gør, at jeg er mindre træt, og det er generelt meget mere behageligt at være i klasserne.Nu kan det for eksempel lyde lidt voldsomt, når man står ude på gangen i frikvarteret, men lige så snart man går ind i klasseværelset, kan man mærke, at lyddæmpningen gør en forskel,« siger hun.Siden en renovering for fire år siden har de hullede plader dekoreret hele skolen, og eleverne på Dyvekeskolen scorer nu højere i Den Nationale Trivselsmåling, når de spørges til "ro og orden", end resten af eleverne i Københavns Kommune.Sarte børneørerDer er flere kilder til støj i folkeskolens klasseværelser.Børnene har svært ved at sidde stille, alt imens lærerens stemme forsøger at gennemtrænge lyden af småsnak og stole, der skramler hen over gulvet. Mange elever oplever derfor dagligt, at det er svært at høre, hvad læreren siger.I Undervisningsministeriets Nationale Trivselsmåling fra 2016 svarede 25,3 pct. af drengene og 31,9 pct. af pigerne i 7.-9. klasse, at de tit eller meget tit oplever at blive forstyrret af larm i klassen.Og når børn udsættes for støj i undervisningen, går det ud over deres indlæring, ifølge Torkil Østerbye, lektor ved VIA University College og ekspert i støj og børns sprog.»De ting, man er blevet præsenteret for i støj, husker man dårligere, så det går ud over børnenes hukommelse og deres læsefærdigheder,« siger han.Børn er desuden mere sårbare over for støj end voksne, fortæller lektoren.»Børns perceptionssystem er ikke udviklet ordentligt i den alder. De skal godt op i teenagealderen, før de er lige så gode som voksne til at tale i støj. Derfor rammes de hårdere end de voksne.« Det skyldes flere ting, ifølge Torkil Østerbye. Som voksne har vi mere erfaring med sproget og et større ordforråd. Derfor kan vi nemmere regne ud, hvad der bliver sagt, selv om der er larm i baggrunden. Desuden har voksne udviklet evnen til at kunne fokusere og lytte efter én bestemt stemme.Det kan børn ikke, så for dem flyder lyden i stedet sammen til et larmende sammensurium, hvor de ikke kan filtrere støjen fra.»Børn er heller ikke så gode til at retningsplacere, hvor lyden kommer fra. Det kaldes cocktailparty-effekten. Hvis man er til fest og hører sit navn blive nævnt, kan man lade som om, man lytter et sted, imens opmærksomheden er andre steder. Så man kan zoome rundt og lytte andre steder.« Torkil Østerbye understreger, at udfordringen med støj i skolen er størst for de udenlandske børn, som samtidig kæmper med at lære det danske sprog.»Dansk er kendt som et eksotisk sprog med mange vokaler, men det gør også, at vi har en meget utydelig udtale. Det gør det ekstra svært for tosprogede børn at navigere i støjen af stemmer og ord.«.For meget roLige efter renoveringen på Dyvekeskolen var der så lyddæmpet, at nogle klasser oplevede problemer med, at elever bagerst i klassen ikke kunne høre, hvad lærerne sagde. Derfor blev noget af lyddæmpningen fjernet, og nu er der en god blanding mellem lyden af folkeskolestemning og ro til at lære og være på skolen.caecilie.m.sorensen@jp.dk katy.wang@jp.dk Fakta: STØJ I SKOLEN Efterklang og lydabsorberingVed lyddæmpning reduceres efterklangen i et rum.Efterklangen er den tid, det tager fra en lyd afbrydes, til den er faldet til 60 dB. I 2014 blev kravene til efterklang skærpet med den nye skolereform, så efterklangen nu højst må være 0,4 sekunder i nybyggerier.Nogle materialer absorberer mere lyd end andre. Gardiner, tæpper og akustiklofter absorberer meget lyd, mens hårde materialer reflekterer lyden tilbage i rummet, så efterklangen bliver længere.
Larm i skolen hæmmer børns hukommelse. Men på Dyvekeskolen på Amager har man fundet en løsning, som giver mere tilfredse lærere og elever.
Er der en dansk politiker, jeg ganske enkelt ikke kan fordrage, så er det Københavns overborgmester, Frank Jensen.Jeg kan faktisk bedre lide Donald Trump, for her er intet skjult. Du får, hvad du ser! Frank Jensen er en latterlig, lille mand, der har gjort København så meget ondt i de år, han har ført sig frem. Jeg lever midt i alt det, han ødelægger, og der er så meget, der aldrig kan reddes.Derfor er det fantastisk, det der er sket i denne uge, hvor det måske endelig lykkedes for mange tusind københavnere at sætte en stopper for hans vandalisme.Kokken Nikolaj Kirk har sat sig i spidsen for den enestående kamp for at bevare naturen på Amager Fælled - alene på sin blog følges han af 7000 borgere - men vi er mange flere, der har fulgt ham med bævende hjerte.DET KRÆVER en særlig kraft at få standset magthavere og pengemænd, og det skete, da Borgerrepræsentationen onsdag kom så meget op at toppes, at Frank Jensen måtte lide det store, velfortjente nederlag, der fik sagen i andre omdrejninger.Hidtil havde Jensen været totalt døv og blind for de mange modstandere - og det er sådan noget, jeg ikke fatter.Jeg er selv datter af en borgmester og ved, hvor opmærksomme bykonger skal være over for deres borgere. For det er endnu mere følsomt at gribe enevældigt ind i det nære samfund, end sådan en som Frank Jensen har fornemmelse for. Han har været Christiansborg-politiker det meste af sit liv, og lokalpolitik er noget ganske andet.JEG VED GODT, at aftalerne, han gennemfører i disse år, blev indgået før han kom til magten, men hvis en borgmester for Danmarks hovedstad ville kæmpe borgernes sag, kunne han godt - det ser vi jo netop nu. Borgerrepræsentationen fik sig samlet sammen til at gribe ind, men Frank Jensen kunne da selv have sørget for et sådan samarbejde.Jeg håber sådan, at denne sag - lige op til kommunalvalget - kan betyde Frank Jensens fald. Han må ikke ødelægge mere af vores dejlige København. Der er sket nok ulykker.SPØRG BLOT de mange små erhvervsdrivende, der har mistet omsætning eller direkte har måttet lukke deres butikker, fordi København uden respekt for borgerne får alle veje gravet op på en gang. Noget flere har stået frem og fortalt i lokalpressen på på regionalt tv.Man kan ikke køre, hverken i bil eller på cykel, uden at ligge i kø i halve timer. Ringer man efter en taxa i indre by, går der halve og hele time, før den dukker op på grund af lukkede gader, omkørsler og lignende.Hvordan kan Frank Jensen leve med, at der sættes så meget vejarbejde i gang, samtidig med at hele byen er smadret af metro-byggeri? FRANK JENSEN ER en lille mand, der ser sig selv som den store magthaver: Hvis jeg vil ødelægge naturen på Amager Fælled, så gør jeg det! Hvis jeg kun vil bygge dyre lejligheder i København, så gør jeg det! Hvis jeg vil lade indre København gå i opløsning i vold og kriminalitet, så gør jeg det! Måske bliver det søde, dygtige Nikolaj Kirk, som jeg arbejdede sammen med i mange år på ' Go' morgen Danmark', der stopper dette vanvid!.

Arbejderens Venner Amager indbyder igen til den traditionsrige støttefest for Danmarks røde dagblad. Arrangørerne håber, mange allerede har sat kryds i kalenderen lørdag den 4. november klokken 18. Den foregår samme sted som tidligere år, hos 3F Kastrup, Saltværksvej 68.Husk at tilmelde dig - og har du noget, du vil donere, er du velkommen til at medbringe det, så det kan bruges som præmie i et af lotterierne.Der bliver rigeligt at bruge penge på, og der kan også betales med MobilePay.Ved ankomsten er baren åben med salg af vand, vin og ikke mindst øl - heriblandt Jørgen og hans makker Pers specialbryggede Arbejderen-øl, som kun kan købes ved denne lejlighed.Klokken 18: 30 fremfører Asger Sandal en særlig velkommen-tilfest-sang, som indeholder hint om aftenens program.Herefter vil formand for 3F Kastrup Henrik Bay-Clausen byde velkommen med en tale.Endnu en særlig tradition på Amager-festen er den fantastiske mad: Soljankasuppe og kartoffel/ porre-suppe til forret. Til hovedret roastbeef og skinke - tærte til vegetarerne - ovnbagte kartofler, diverse salater og flute. Til dessert risalamande, fromage, diverse kager, kaffe og te.Prisen for denne overdådige menu er 150 kroner, 30 kroner for børn.I anledning af det forestående kommunal-og regionsvalg, hvor også Kommunisterne - Liste R - står på stemmesedlen i alle regioner, er Per Aabel, spidskandidat for Kommunisterne i Hovedstadsregionen, indbudt til at holde en valgtale.De Tog Vest På, hedder en duo med Per Aabel (ja, ham igen!) på guitar og Morten Hinz, harmonika, som på festlig vis vil spille sange, som vi kan synge med på.Ind imellem afholdes kinesisk auktion over et indrammet billede, abstrakt, gouache, malet af John Lindskov i 2017.Tilmelding senest 31. oktober til Ulla Rosenvold: 30293534 / ullarosenvold@gmail.com Transport til Saltværksvej 68: Bus 2A, 5A (stoppested: Skottegårdsskolen) eller 36, tæt på metro (stoppested Kastrup).
STØT ARBEJDEREN Velkommen til den traditionsrige støttefest for Arbejderen hos 3F Kastrup!
NØRREBROLars Aslan Rasmussen Politiker og folketingsmedlem for Socialdemokraterne, for hvem han er opstillet i Nørrebrokredsen.Jeg er født og opvokset i Stefansgade på Nørrebro sammen med min far, mor og to søstre. Vi boede det meste af mit liv i en toværelseslejlighed, og mine bedsteforældre boede i naboopgangen.Kvarteret omkring Stefansgade er blevet ret trendy nu, men det var det bestemt ikke dengang.Jeg voksede op i et af de mest socialt belastede områder i Danmark, og hverken min familie eller mine venners familier havde mange penge. Men vi var og er stolte af Nørrebro.Stolte, fordi vores bydel rummer så meget forskelligt: Kunstnermiljøer, græsrodsaktivister, etniske specialbutikker, unge og gamle og en masse børnefamilier.Nørrebroparken er et godt sted at starte, når man besøger Nørrebro. Her summer det af liv.Parken er en oase midt i brokvarteret - omgivet af træer og med en masse delikatessebutikker.Prøv f. eks. at besøge Isværket i Stefansgade, der laver byens bedste is og kaffe.Så er der Assistens Kirkegård. Som barn syntes jeg, der var noget magisk ved det sted, og det synes jeg nok stadigvæk. Midt i storbyjunglen kan man her forsvinde væk mellem sjove træer og buske, og selv om der er tung trafik rundt om kirkegården, hører man den ikke, fordi man befinder sig i en slags tidslomme. Hans Scherfig, Niels Bohr og H. C. Andersen ligger alle begravet her, men det afholder ikke folk fra at sole sig på de grønne områder mellem gravene, spise frokost og nyde livet. Nogle bliver forarget over, at man gør sådan på en kirkegård, men selv synes jeg, at det er enormt smukt med så meget liv omkring de døde.Anbefales kan også Dronning Louises Bro, som forbinder Nørrebro med Indre By. Den har fået et helt nyt liv, efter Københavns Kommune traf den fantastiske beslutning at begrænse biltrafikken på Nørrebrogade. Overalt på broen sidder der mennesker, folk spiller musik, laver gøgl og alt muligt andet. Sæt dig op ad muren langs vandet, og nyd dette skønne sted i centrum af København.FREDERIKSBERGCamilla Lindemann Journalist og forfatter, tidligere chefredaktør for Psykologi og Femina, aktuel med bogen "60 med mere".Jeg flyttede til en lejlighed på Sankt Thomas Allé på Frederiksberg for næsten 23 år siden. Fra mit hjem er der udsigt til Sankt Thomas Plads, som med dets to store prydbrønde minder mig om Paris.Der er mange dejlige steder på Frederiksberg. Pak en madkurv, og tag f. eks. en tur i Frederiksberg Have, der er anlagt af Frederik 4.omkring Frederiksberg Slot, og hvor der stadig er rester af en barokhave og en romantisk landskabshave. Der er søer, kanaler og masser af løgplanter, blomstrende træer og buske. I midten af haven er en ø med et kinesisk lysthus, hvor der er fri adgang om søndagen i sommermånederne.Og man kan også hoppe i en af de små både, der sejler rundt på kanalerne.Fra haven er der ikke langt til Cisternerne, der er Københavns Vandforsynings tidligere højdebeholdere i Søndermarken overfor Frederiksberg Slot. Nedgangen er markeret med to glaspyramider, og nede i dybet er der spændende kunstudstillinger.Et alternativ til madkurven kunne være en frokost på Café Lindevang, der ligger på Sløjfen ved Peter Bangs Vej. Caféen tilbyder frokost med god dansk mad, og er man ikke til smørrebrød, kan man få mere moderne mad på caféen ved siden af. Har man børn med, er det oplagt at gå en tur i Lindevangsparken, der har glimrende legepladser.Når maven er fyldt, trænger man til lidt åndelig føde. Besøg Thiemers Magasin i Tullinsgade. Det er en boghandel, der ligger på kanten af Vesterbro, og her kan man få kaffe og en god litteratursnak med boghandleren Rikke Viemose. Om søndagen er der ofte et forfatterarrangement i salonen bag boghandlen.Værnedamsvej, der støder op til Tullinsgade, er også et besøg værd.Gaden har mange hyggelige caféer og charmerende butikker med lækkerier som vin, te og ost og en dejlig kaotisk, men hensynsfuld trafik, som ingen tager notits af.AMAGER OG CHRISTIANSHAVNKetti Bueno Ferrer Salsainstruktør og indehaver af kursuscentret Havana på Amager. Har med undtagelse af et par udenlandsophold boet på Amager hele sit liv.En af de ting, jeg elsker ved Amager, er, at den er lastet med utæmmet natur. Overalt kan du finde oaser, der aldrig har set en plæneklipper -eller en byplanlægger. Og det er nok ret kendetegnende for øen og amagerkanerne. De har kant, og selv om de er en del af København, er det, som om de er helt upåvirket af det. Når et af de lidt mondæne steder, man finder mange andre steder i København, åbner på Amager, glider det hurtigt ind i den der lidt lavpraktiske hverdagshygge, der er her på øen. Ellers mister det sine kunder.Hvis jeg skulle vise øen til nogen, der ikke kender den, så ville jeg invitere dem på middag på Sundby Sejl, som er en restaurant, der ligger ved Amager Strandpark. De laver store, folkelige retter, som er sindssygt velsmagende. Der sidder man så på bænke og stole blandt sejlfolk og med udsigt til vandet og spiser. Og når du er færdig, bærer du selv din tallerken ud Amager er en stor ø, og den opleves bedst på cykel. Man kan starte på Nyhavn og krydse vandet via de nye cykelbroer. Herfra kan man cykle langs havnefronten fra Christianshavn til Islands Brygge og videre, indtil man når et sted, der hedder Nokken. Det er et gammeldags kolonihavefællesskab, der har lidt Wild West-stemning over sig. Sjove mennesker, skæve huse og mærkelige joller.Når folk besøger Christiania, foregår det altid i området omkring Pusherstreet. Hvad få ved, er, at der på den anden side af voldene er en strækning, der hedder Syddyssen, som også er Christiania, men bare uden al balladen. Det er bare folk, der bor der -og ofte i nogle meget fantasifulde huse.VESTERBROErik Clausen Filminstruktør, skuespiller og multikunstner. Opvokset i Sydhavnens arbejderkvarter. Har størstedelen af sit liv boet på Vesterbro.Vesterbro er noget særligt, og for os, der bor her, vil jeg sige, at det er et kærlighedsforhold. Et sted, der er værd at besøge for udefrakommende, er Skydebanen. Det er en stor legeplads og en lille park, som ligger bag et usædvanligt byggeri, der er helt borgagtigt. Her kan man sætte sig ind og meditere lidt.Så er der Kødbyen, som det hedder, selv om der ikke er meget kød i Kødbyen. Til gengæld er der en masse kunst og kultur og caféer. Det er den nye generation, der har indtaget Kødbyen, og den nye generation præger i det hele taget Vesterbro.Ikke mindst kvinderne med deres barnevogne. De skyder gennem Istedgade, som om de skubbede en tank foran sig, men med stor selvbevidsthed. Her er der tale om ønskebørn -bare det var mig.For enden af Istedgade er Enghaveparken, som er en stille park med et historisk perspektiv, idet den første rockkoncert i Danmark fandt sted her. Hvis du kigger op på scenen, som stadigvæk står der, fordi den er muret, kan du næsten høre »One, two, three o'clock, four o'clock, rock« for dig. På et tidspunkt spillede Tommy Steele her, og jeg kan huske, at vi var 30-40.000 mennesker, der råbte begejstrede, hvilket de jyske betjente besvarede ved at give os knippelsuppe og smide os ud af parken.»Istedgade overgiver sig aldrig.« Sådan lyder en parole, som blev til under Anden Verdenskrig, dengang folkestrejken startede. Det skete på Istedgade, men i dag må jeg sige, at Istedgade har overgivet sig til pænheden, designbutikkerne og café au laiterne til 75 kr.ØSTERBRODavid Oliver Fischer Kok, kogebogsforfatter og ejer af restauranten Hos Fischer på Østerbro, hvor han har boet størstedelen af sit liv.Mine forældre flyttede til Østerbro, da jeg var 5 år gammel, og har boet der lige siden. Et af de steder, jeg husker særlig godt fra min barndom, er Skudehavnen, som ligger i Nordhavn. Min onkel er bådebygger, så jeg er kommet meget dernede og har fulgt udviklingen, siden det hed Frihavnen. Der er stadig nogle af de gamle erhvervsfiskere tilbage, og om sommeren kommer folk dertil fra byen. Skudehavnen er en hyggelig, lille oase midt inde i byen, hvor der er fredeligt.Jeg er kok og har min egen restaurant, Hos Fischer, på Victor Borges Plads på Østerbro. Ikke så langt derfra ligger Sankt Jakobs Plads, der har lidt pariserstemning over sig, og hvor man kan finde en restaurant, der hedder Le Saint Jacques.Der er jeg udlært. Og måske er det kærlighed til min gamle læremester, den franske kok Daniel Letz, men når jeg sidder der om sommeren og drikker et glas rosévin, så har jeg det, som var jeg i Paris. Han er en super fyr, og så laver han byens bedste laks.Brumleby kender mange sikkert. Det er et hyggeligt, lille sted, som er omringet af femetagers bygninger og Parken. En landsby midt inde i byen. Kender ikke historikken omkring Brumleby, men det er altid hyggeligt at vandre rundt derinde. Folk bor der jo, det er ikke et museum.Og det er nok lidt med brumbasser som med christianshavnere. De bor ikke på Østerbro, men i Brumleby, ligesom når en fra Christianshavn i hvert fald ikke bor på Amager. Det er ikke et udtryk for snobberi, men der er en vis stolthed ved at bo der.temasektion@jp.dk 
Hvert år rejser hundredtusinder af turister til København for at besøge Tivoli, Nyhavn og alle de andre kendinge blandt byens seværdigheder. Men mange af hovedstadens mest charmerende steder skal man være indfødt for at kende. Så dem har vi fundet fem af.
»Der hvor jeg kommer fra, kalder vi ham mesteren. Hør dog lige, mand. Hvert et ord, han synger, kommer dybt fra sjælen.« Ordene skal tilskrives 50-årige John fra Lolland. De faldt et pænt stykke inde i Peter Bellis afskedskoncert i Amager Bio. Umiddelbart efter at Peter netop havde sunget liv, sjæl og nødvendighed ind i gamle ' House of the Rising Sun' - en sang så inderligt fortærsket, at de færreste formentlig normalt følte det påtrængende nødvendigt at høre den mere.Altså indtil Peter Belli tog ved den på sin afskedsturné.For førbemeldte John havde jo ganske ret, og der var næppe nogen til stede i det udsolgte Amager Bio, der ville sige ham imod torsdag aften - selv om de havde fået chancen.For når Peter Belli synger, så MENER han det. Som han altid har gjort gennem sin godt 50 år lange sangerkarriere. Upåagtet hvad han har sunget og hvad det har handlet om, har Peter Belli ment det. Han har taget sin metiér alvorligt - og ment det.Fra pigtrådsdagene i 1960erne over dansktoptiden i ' 70erne til genfødslen som rock'n'roll sanger i begyndelsen af 1990erne og til i dag.Den lille, store mand»Velkommen til min sidste koncert,« sagde den lille, store mand som velkomst kl. 21 torsdag aften.»De siger jo, man skal stoppe, mens legen er god, og ved I hvad? Legen har sgu aldrig været bedre end nu.« Selvfølgelig reddede det den 74-årige på scenen et velkomstbrøl, der havde kunnet slå flis af armeret beton, men i Bellis tilfælde ligger der ingen beregning bag sådan en udtalelse.Et muntert blik, et skævt smil og en ræv - okay da, ulv - der forsøgsvis kigger frem bag øret, javel. Men hos Belli er der ingen forstillelse og derfor heller ingen higen efter billige point.Den to timer lange afskedskoncert blev, som aftenen skred frem, en triumf før det endelige tæppefald.Sættet var en rejse gennem - stort set - hele Peters karriere. Nævnes skal også mandens band, De Rejsende, som torsdag aften spillede med et swing, der kunne have lokket Tollundmanden ud af sin glasmontre med henblik på en snarlig svingom.Med sådan et musikerhold, sådan en sanger og de sange er der ret beset ikke fandens meget andet at gøre end at danse (og synge) med.Det blev selvsagt ikke dårligere, da Peter inviterede Danmarks med afstand bedste rock'n'roll guitarist Knud (er gud) Møller - normalt Johnny Madsens kapelmester - på scenen i ' Handle with care' og ' København fra en DC9'.En hyldest til rockhistorienVi fik en fest og en hyldest til rockhistorien af betragtelige dimensioner.For hvor man måske i anledningen kunne have frygtet en slingrende sejlads ad sentimentalitetens flæbe-flod, kom vi ikke engang i nærheden af en sådan.Peter insisterede på at give os den fest til afsked. Så kunne vi sgu tude bagefter, for selvfølgelig blev det, som aftenen skred frem, tydeligt for selv de ellers konstant kværnende papegøjer foran mig, at det måske var betimeligt at holde sin kæftog høre efter.Det var trods alt historisk og slutningen på en æra, vi var vidne til her.Peter Belli bærer en meget stor del af æren for i sin tid at have introduceret rocken i Danmark, og når han nu trækker sig tilbage, er der - fraset førnævnte Johnny Madsen - forbandet lidt traditionelt forankret rock'n'roll tilbage i dette land.Nyd dit otium, du gamleDen sigende ' Rock and roll, jeg gav dig mine allerbedste år' sluttede aftenen og Peter Bellis koncertkarriere - og hér taler vi altså om en herre, som første gang sang på en scene for 58 år siden! Herfra skal sluttelig blot lyde et rungende og velment TAK for sangene, du gamle ulv. Ikke kun fra overtegnede, men fra masser af fans, som har skrevet til mig og bedt om at få takken overbragt til dig. Det være hermed gjort.Nyd dit otium, du gamle. Og skulle du en dag konstatere, at der alligevel er et enkelt hyl eller to tilbage i den aldrende ulv, skal vi nok stille op og høre efter.steffenjungersen.dk '' De siger jo, man skal stoppe, mens legen er god, og ved I hvad? Legen har sgu aldrig været bedre end nu Peter Belli torsdag aften '' Peter insisterede på at give os den fest til afsked. Så kunne vi sgu tude bagefter, for selvfølgelig blev det, som aftenen skred frem, tydeligt for selv de ellers konstant kværnende papegøjer foran mig, at det måske var betimeligt at holde sin kæftog høre efter Steffen Jungersen, rockanmelder.Fakta: DET SPILLEDE DE:' Hvis Jeg nu var arbejdsløs' ' Penge' ' Heldig' ' Ribbet og flået' ' Jeg er din baby i nat' ' Not Fade Away' ' You Better Move On' ' Stakkels Kaj' ' Tommy og Tanja' ' Helt igennem respektabel' ' Ulven Peter' ' Handle With Care' ' House Of The Rising Sun' ' Sylvias mor' ' Papa kan kun li' rock and roll' ' København fra en DC9' EKSTRA ' Roll Over Beatles' og ' Istedgade' EKSTRA-EKSTRA: ' Bliv væk fra vort kvarter' og ' Rock'n'roll, jeg gav dig alle mine bedste år'.
AFSKEDSKONCERTEN Peter Belli og hans blændende band brillerede med et halvt århundredes rockhistorie ved sin allersidste koncert på Amager i København.
Nikolaj Kirk har aldrig mødt nattergalen og rørdrummen i Kongens Have.Hvis han vil have et glimt af dem i København, må han hoppe på cyklen og træde i pedalerne ud til den gamle strandeng på Amager Fælled.Ofte har han sin fireårige datter med, og så går de på jagt i det høje græs efter spændende fugle-, insekt-og plantearter, som de ikke har set før. Med sig har han også sin iPhone, så han kan lave videoer til Facebook, hvor han siden sidste efterår har forsøgt at råbe Københavns overborgmester, Frank Jensen (S), op.I hjørnet af Amager Fælled skal der nemlig bygges 2.500 nye boliger, som skal blive til det Ørestad Fælled Kvarter - sidste etape af det område, der i 1990erne blev udlagt til Ørestad, og som efter planen skal finansiere metrobyggeriet i København.Det har mødt stor modstand fra mere end 44.000 borgere, som har skrevet under for at bevare engen, som den er. Ifølge modstanderne er arealet nemlig en lille juvel midt i København: Det er oprindelig strandeng - flere tusinde år gammel jord, der modsat store dele af Danmark aldrig har været vendt af en plov. De for København unikke jordforhold har dannet grobund for planter som sjældne typer af orkideer, hedelyng og brændeskærm, der ellers ikke vokser i byen. Og med planterne kommer insekter, frøer, padder og fugle.Fantastisk områdeI det seneste halvandet år er engen blevet en politisk kampplads, hvor slaget står mellem Socialdemokratiet og blå blok på den ene side og de resterende partier i Københavns Borgerrepræsentation på den anden.Og midt i det hele står kokken Nikolaj Kirk altså også og råber.»Borgerne har ret til at vide, at der er sådan et fantastisk naturområde lige her i byen. Er natur Mols Bjerge og Møns Klint? Der er da mere natur her. Hvis man kigger på insekterne og planterne, så er det her meget vildere,« siger han.Berlingske har mødt kokken på engen for at spørge ham om, hvorfor han bruger så meget tid og energi på at kæmpe for et lille frimærke på Amager Fælled. »Jeg tror måske, at man kan ramme nogle og få dem til at tænke »Nå, for helvede, så er det her måske alligevel værd at passe på«. For naturen kommer ikke igen derovre eller dernede,« siger han og peger over på jordstykket på den anden side af asfaltstien, som for det utrænede øje ser ud nøjagtigt som selve engen.»Men vegetationen er en helt anden derovre, hvis du kigger ordentligt efter. Alt det der var jo vand før i tiden. Jorden derovre er kun 70 år gammel. Naturen er kun her, hvor vi går lige nu. Hele Ørestad var strandeng før, men man har hugget bid for bid, og nu er der kun denne her lille rest tilbage. Når den er væk, er der ikke mere,« siger Nikolaj Kirk.Men hvorfor skal København have en eng? Folk vælger vel ikke at bo i byen for naturens skyld? »Vi skal jo også leve her. Vi lever, når vi kan komme ud at løbe og dufte de forskellige græsog blomsterarter. Så ser vi, at engen pludselig er helt gul af pilealant, og så bliver den lilla lige om lidt. Det vækker vores sanser, giver os indtryk og tager os tilbage til barndommen.Det gør os til bedre borgere på en eller anden måde. København ville da ikke det være fed uden grønne pletter, og så ville da være ærgerligt at bygge oven på den vigtigste grønne plet af dem alle. Det er jo nationalt arvesølv, der forsvinder. Så er der jo ikke mere tilbage af Danmark, og så bliver vi jo ligegyldige. Det nytter ikke noget, at vi vil redde regnskoven og orangutangen, hvis vi ikke vil passe på det, vi selv har. København vil gerne bryste sig af at være en grøn by og klippe fine silkesnore over med den ene hånd, og så vil man tage den grønneste bid af byen og bygge oven på den med den anden. Det giver ingen mening.«.Har ikke hørt fra Frank JensenMed sin videokampagne på Facebook vil Nikolaj Kirk vise Socialdemokratiet, hvad det er, de vil jævne med jorden. Han har valgt at tale direkte til dem, fordi han tror på, at partiet rent faktisk ville skifte mening, »hvis de ellers gad forholde sig til de fakta, som store danske forskere prøver at præsentere dem for, og som nedsabler de politiske argumenter«. Nikolaj Kirk har endnu ikke hørt fra Frank Jensen, som ifølge kokken er gået i flyverskjul og prøver at tie sagen ihjel. I stedet har han haft en disput med socialdemokraten Jakob Hougaard, der på Facebook har beskyldt Nikolaj Kirk for at være en »enkeltsagsaktivist«, der hellere vil bevare »nogle totalt ligegyldige svampe eller biller« end reflektere over, hvad samfundet har brug for.»Jeg er dybt rystet over, at et medlem af miljøudvalget skriver, at svampene og billerne herude er ligegyldige, det er altså afstumpet.Hvis de svampe ikke var her, var der ingen orkideer. Det er jo sådan med natur, at hvis man hiver noget ud af kæden, så knækker den. Hvis vi synes, at dyrene er ligegyldige, så bliver de det,« siger Nikolaj Kirk I slutningen af juni viste den første måling op til kommunalvalget foretaget af Kantar Gallup for Berlingske, at der tegner sig et såkaldt grønt flertal i København efter valget i november. Og hvis de Radikale, Enhedslisten, Alternativet og SF står med et flertal af stemmerne efter valgaftenen, vil de stemme nej til lokalplanen for området og dermed bevare de seks procent af Amager Fælled som eng.En meningsmåling er dog ikke noget, Nikolaj Kirk vil hænge sin hat på. Det er for usikkert og for langt ude i fremtiden til, at man kan regne med det. Derfor satser han i stedet på at få dem, der tager beslutningerne, til at ændre mening, og der tror han, at Socialdemokratiet er modstandernes bedste bud.»Hvis man kigger på deres politik igennem tiden, så har de tidligere haft en stærk og glorværdig naturpolitik. Uden Svend Auken havde skarven nok ikke stået så stærkt, som den gør i dag. Og så er der Stauning, som var med til at lave naturfredningsloven. Han skabte den. Så jeg undrer mig over, at vi står her godt og vel 80 år efter med et S, som lukker øjnene fuldstændigt for det her og nægter at sætte sig ned sammen med de andre partier, som ønsker at finde en løsning på det. Selvfølgelig skal der bygges boliger - det skal bare ikke være lige her, for det her kommer ikke igen,« siger Nikolaj Kirk og stopper pludselig sin talestrøm.Han har fået øje på en femplettet køllesværmer.»Se lige her. Den er jo på en eller anden måde smuk med de pletter der. Den ser nærmest lidt eksotisk ud. Det er præcis sådan en fætter, man typisk finder her. Den tror jeg sgu, at man får svært ved at finde i Kongens Have.«.kila@berlingske.dk København ville da ikke være fed uden grønne pletter.Nikolaj Kirk, kok.Fakta: FAKTA Amager Fælled og Ørestad Fælled KvarterDet samlede areal af Amager Fælled er ca. 318 ha - svarende til 3.180.000 m2.Det samlede areal af Kalvebod Fælled er ca. 2.000 ha - svarende til 20.000.000 m2. Projektområdet til Ørestad Fælled Kvarter, der er afgrænset i Lov om Ørestaden af 1992, er ca. 19 ha, svarende til 187.000 m2. Det udgør dermed cirka seks procent af Amager Fælled.Ørestadsarealet som fastlagt i Lov om Ørestaden m. v., 1992, er på 310 ha - svarende til 3.100.000 m2. Kilde: By &amp; Havns notat om Ørestad Fælled Kvarter.
Kokken Nikolaj Kirk bruger sin fritid på at kæmpe imod det planlagte boligbyggeri på Amager Fælled. I videoer på Facebook slår han et slag for københavnernes ret til pilealant, nattergale og sjældne orkideer og forsøger at få overborgmesteren i tale.
Ryk i fængsel - igen, igen. Naum Conevski har været spærret inde i mere end tre årtier for sit uhyggelige dobbeltdrab, og det bliver han ved med, efter at han i går for tredje gang fik nej i retten til prøveløsladelse.Både i 2015 og 2016 forsøgte Conevski at blive en fri mand, og igen i går skulle Københavns Byret tage stilling til, om den 67-årige makedoner, der en majnat i 1984 gjorde det lige utænkelige som uforståelige på Amager Strand, er en person, man kan have gående frit.Men indtil videre er Conevski den, som har siddet flest år i et dansk fængsel - nemlig 33 år.Livsdommen fik han for at have likvideret to unge mænd på Femøren på Amager Strand med nakkeskud, mens en tredje dreng slap væk.Sagen rystede danskerne, der fulgte med i aviser og på tv, dels fordi forbrydelsen var så brutal, og dels fordi gerningsmanden var så iskold og uden motiv.Nakkeskød to drengeHenrettelsen af de unge mænd på henholdsvis 16 og 20 år skete natten mellem den 19. og 20. maj, hvor ofrene overnattede omkring et lejrbål på et græsareal, da Conevski pludselig dukkede op.Den makedonske taxachauffør havde en pistol i hånden, og ud af det blå beordrede han drengene om at aflevere deres pistoler til ham.Drengene afviste at have våben på sig, hvorefter Conevski tvang dem til at lægge sig ned med ryggen opad.Imens drengene lå med hovedet ned i græsset, skulle Conevski efter sigende have nydt situationen og magten over drengene i sådan en grad, at han fløjtede.Conevski gik hen til den 16-årige Dennis Ruben Andersen og borede sin Colt-revolver mod hans nakke.»Skal jeg skyde dig?,« spurgte han.»Nej, nej, nej,« råbte Dennis Ruben Andersen.Makedoneren gjorde ikke noget ved sin trussel, men gik derimod hen til 20-årige Enrico Per Nielsen, der også fik revolveren at mærke mod nakken og samme spørgsmål.»Det er op til dig,« havde Enrico Per Nielsen sagt.Herefter lød et skud, og Conevski havde dræbt den 20-årige mand.Skuddet fik Dennis Ruben Andersen til at springe op og løbe ned langs stranden.Conevski prøvede at skyde efter ham, men han ramte forbi og ødelagde i stedet den 16-årige drengs jakke. Bagefter vendte Conevski sin opmærksomhed mod den tredje dreng, 16-årige Brian John Petersen, der stadig lå og kiggede ned i græsset.Conevski skød ham i nakken, hvorefter han flygtede fra Femøren.Fængsel på livstidGodt en måned efter blev Conevski anholdt i Københavns Lufthavn i Kastrup, hvor han landede efter en ferie i det tidligere Jugoslavien.Politiet kom på sporet af Conevski, fordi han havde brugt en kniv til at punktere en af drengenes cykler, inden han likviderede dem. Kniven, som politiet fandt på gerningsstedet i en busk, bar hans fingeraftryk.Da Conevski tidligere var dømt for to voldtægter af kvinder i 1979 og 1981, som han havde kørt hjem i sin taxa, kunne politiet hurtigt finde ham i deres arkiver. Desuden var han også dømt for en række tyverier og indbrud.I 1985 blev Conevski idømt livsvarigt fængsel. Det var Colt-revolveren, der blev det endelige bevis for, at han var skyldig, da den blev fundet i hans garage i Sydhavnen.»Tak for dommen. Jeg er overhovedet ikke skyldig,« sagde Conevski, da han fik sin straf.Conevski kom til Danmark i løbet af 1960erne som gæstearbejder. Selv om han har været i landet i mere end 50 år, er han stadig makedonsk statsborger (tidligere jugoslavisk statsborger). Hvis han løslades, bliver han derfor sendt ud af landet.DødslisteEfter tre år i fængslet blev han erklæret sindssyg, og på grund af sin farlighed blev han flyttet til sikringsanstalten i Nykøbing Sjælland og senere til Sct. Hans i Roskilde, hvor han stadig sidder i dag.Conevski blev erklæret sindssyg, da man i 1988 fandt en dødsliste med navngivne politifolk fra drabsafdelingen i København.Han havde lagt udspekulerede planer om, hvordan han ville slå personerne på dødslisten ihjel, bl. a.ved at tage kontakt til jugoslaviske lejemordere eller forsøge at smugle våben ind i fænglset.Ud over politifolk fra drabsafdeling stod Dennis Ruben Andersen også på makedonerens dødsliste.Dennis Ruben Andersen - den eneste overlevende - blev i 2010 interviewet af Ekstra Bladet. Han var stadig meget påvirket.»Ja, jeg frygter ham. Frygter for mig selv og min familie. Det sidder i mig fra barnsben af. Han har også truet med at slå os ihjel, lige så snart han kunne komme til det. Han sagde i retten, at han ville dræbe alle, der havde været involveret i sagen.Og det var jeg jo,« sagde han til Ekstra Bladet.Naum Conevski har både kone, voksne børn og børnebørn i Makedonien.Derfor søgte han i 2012 om at blive flyttet til et makedonsk fængsel, og af samme grund presser han på med en prøveløsladelse.På Sct. Hans i Roskilde erklærer man Conevskis tilstand stabil, og det har den været længe. Ifølge overlæge Peter Løppenthin, der tidligere på måneden blev ført som vidne i sagen, har der ikke været ' antydning af vold' hos Conevski de seneste 16 år.amab@bt.dk 
LIVSTID Dobbeltmorderen Conevski skal efter 33 år ikke ud.
Det var i aftes og én af de sidste dage i 2017. Det var dén sidste dag for legendariske Peter Belli som turnerende musiker. Det var dén sidste koncert. I en pakket Amager Bio i København i aftes.det med udgangen af året ville være slut med turnéer, og selv om han ikke helt har villet lukke døren for koncerter i fremtiden, vil disse i givet fald være sjældne og ved ganske særlige lejligheder. Det er 53 år og en betragtelig bunke hit siden, Peter Belli debuterede, men den 74-årige krop har signaleret, at nu skal det så også være slut med det opslidende turnéliv.Koncerterne i år har formet sig som en række rørende afskedsscener for en elsket kunstner. Nærværende skribent oplevede på Jelling Festival i forsommeren en koncert, hvor vendingen ' voksne mænd græd' vitterlig ikke var en kliché og beskrivelsen ' gribende' var sært utilstrækkelig.Fra Belli i koncertens start påpegede, at - nå ja - nu var det så efterhånden ved at være slut, til sidste tone i den såre velbetitlede ' Rock and Roll, jeg gav dig mine allerbedste år' blev den grånende ulv båret gennem koncerten på en ustoppelig bølge af sympati og taknemmelighed fra et publikum, som bare IKKE ville slippe ham.Det kom de nu til alligevel, men ikke før hovedpersonen denne eftermiddag i maj selv måtte tørre lidt fugt fra øjenkrogene, som han sang efter sang oplevede publikum synge med, så de faktisk i perioder overdøvede solisten.Forventningsfuldt publikumAngiveligt var det ikke kun i Jelling, at Belli og publikum oplevede noget som ovenstående. Og på den led var der ikke noget at sige til, at publikum mødte forventningsfulde op på Amager i aftes. Forventninger til måske den sidste koncert med én af Danmarks fineste sangere nogensinde, og af den grund naturligvis også forventninger blandet med et vist vemod over, at det hér jo nok var sidste gang.Men det ville ligne Belli dårligt, hvis ikke han også denne sidste gang ville bestræbe sig på at få festen til at overdøve eventuelle hulk i hjørnerne fra et publikum, der spændte fra dem, der havde været med hele vejen fra de tidlige 60ere, til yngre eksemplarer, som var mødt frem for at vise en rock-legende respekt.Hvad de så oplevede torsdag aften, kan du læse i BT i morgen lørdag.
AFSKED Amager Bio var i aftes pakket til legendens sidste show som turnerende musiker - efter mere end et halvt århundredes karriere.
Hvorfor skal der være frøer og orkideer i stedet for mennesker i København? »Der skal jo helst ikke være plads til det ene frem for det andet. Der skal helst være plads til begge dele, og det er jo ikke sådan, at vi generelt er imod byudvikling.Men vi er imod, at de, der allerede bor i byen, mister noget adgang til natur og det at have naturen tæt på. Det er jo en af grundene til, at folk også vælger at bosætte sig i klynger rundt om det grønne.At de gerne vil være tæt på både bymiljø og på det grønne«. Du har kaldt området »en sand kronjuvel af uberørt natur« og var med til at aflevere protestunderskrifter til Frank Jensen for et år siden. Men i 1992 gik I med i Ørestadsrådet og rådgav Ørestadsselskabet om natur og planlægning i området. I var med i en anbefaling, der betød, at 10 procent af Amager Fælled må bebygges, mens 90 procent blev fredet. Hvorfor? »Det er jo sådan, at der er ikke nogen af dem, der var der dengang, som er her nu til at fortælle præcis hvorfor. Men mit bedste bud er, at man dengang fokuserede på at bevare de våde naturtyper som søer og moser, fordi det var beskyttet under naturbeskyttelsesloven. Så den her strandeng og overdrevsnatur var ikke noget, man dengang havde så stort fokus på. Men det er så kommet i naturbeskyttelsesloven, så det er også nu i dag beskyttede naturtyper, som vi fokuserer rigtig meget på«. I har sagt, at I gik med til den her fordeling på 10 og 90 procent i 1990' erne, og så håbede I på, at politikerne ville blive klogere i løbet af de efterfølgende 30 år.Så må I alligevel have haft en holdning til, at man skulle frede det hele.»Det står der faktisk også i den udtalelse, vi lavede dengang. Der står i de første linjer, at vi er imod, at der bygges. Det er ikke, fordi vi nogensinde har syntes, at det var en god idé. Men når man sidder i et råd, så kan man jo kun rådgive, og så må vi i sidste ende sige, at vi anbefaler, at man overhovedet ikke bygger, men hvis I skal gøre det, så må I se på, hvad man kan redde. Og det er ikke, fordi de havde droppet kampen på daværende tidspunkt, men det var det, man ligesom kunne nå frem til enighed om på det tidspunkt«. I forhold til at nå frem til enighed så går jeg ud fra, at der var et flertal bag den anbefaling fra Ørestadsrådet til Ørestadsselskabet.Hvis der var et flertal, som I ikke kunne rokke ved, hvorfor trak I jer så ikke bare ud og sagde, at I ikke kunne lægge stemmer til en anbefaling, der gav lov til at bygge på Amager Fælled? »Jeg ved ikke, om det var præcis den måde - altså, jeg har ikke kunnet få fat i nogen dokumenter, der siger, at vi har ' stemt for'. Det, vi har været med til, er, at man har bevaret de våde naturtyper.Men man har ikke sagt, at man var for, at der blev bebygget de andre steder«. Men I har alligevel lagt navn til anbefalingen.Kunne man ikke have ladet være med det? »Ja, det har vi. Og jo, men jeg ved ikke, præcis hvordan det er foregået. Vi har bedt kommunen og andre om at finde det her dokument, hvor det står, at vi stemte for, men det står der ikke nogen steder. Og i og med at den daværende formand er død, så har jeg ikke nogen adgang til at se, hvad vi faktisk sagde«. Det er ikke noteret noget sted hos jer? »Nej. Desværre. Det eneste, jeg kan sige, er, at der står i de første linjer, at vi er imod, at der bebygges, men at vi havde reddet det, vi kunne redde«. Da det kom frem, at I var med til at anbefale, at man måtte bygge på 10 procent og frede 90 procent, efterspurgte flere byrådspolitikere fra forskellige partier, at I erkender, at I er blevet klogere siden dengang. Er I det? »Det kan jeg jo godt sige. Men jeg vil også sige, at vi har jo hele tiden ønsket, at der ikke blev bygget. Men nu har vi bare en anden holdning til, hvad der er vigtigt i naturen. Hvad der har den største naturværdi, og hvad der er de mest truede naturtyper.Og det bliver man jo også klogere på i lovgivningen. Man tilføjer jo nye naturtyper og dyrearter på listen over truede naturtyper og dyrearter, fordi man kan se, at de forsvinder hurtigere.Så jo, vi bliver jo hele tiden klogere - naturen er jo foranderlig«. Så hvis du kunne skrue tiden tilbage, ville du så have trukket Danmarks Naturfredningsforenings støtte til den anbefaling til Ørestadsselskabet? »Ja. Hvis det faktisk var det, der skete dengang, så ja«. Frank Jensen har nu sagt, at han ikke vil grave mere i Amager Fælled, og at den planlagte omfartsvej uden om København city skal bores, så man ikke graver i naturen på fælleden. Holder han ikke bare aftalen fra 1992 om, at der må bygges på 10 procent, og kommer han jer ikke i møde ved at ville bore og ikke grave? »Altså, vi er jo rigtig glade for, hvis der ikke kommer den opkørsel på Amager Fælled i forbindelse med omfartsvejen.Det ville også være dødsstødet for fælleden.Men vi ville også være rigtig glade for, hvis han så den naturværdi, der er på det her areal af Amager Fælled«. Men han holder vel bare aftalen? »Det gør han. Men politikere har også lov til at blive klogere og til at se nogle nye værdier i noget gammel natur«.Salget af grunde i Amager Fælled Kvarter skal skaffe penge til byggeriet af den nye metroring i København. Er det ikke bedre, at vi får råd til at finansiere en grøn, støjsvag og mindre forurenende transport for københavnerne, som er en del af en langsigtet grøn løsning, end at vi bevarer frøerne på fælleden? »Vi mener ikke, det er den eneste løsning på at finansiere metroringen. Vi mener, at en stor del af Nordhavn kunne finansiere det resterende metrobyggeri. Nu bygger man kun en lille del ad gangen ude i Nordhavn, men hvis man så mere langsigtet på det, ville man jo have mulighed for at bygge flere boliger derude.De her 2.500 boliger er ikke særlig meget i forhold til de 40.000, der kunne være i Nordhavn. Jeg synes, at man lige så godt kan droppe Amager Fælled og bygge det derude«. Er det her en kamp, som I på nogen måde regner med at kunne vinde? »Ja, men vi kan ikke gøre det alene. Og ellers ville vi ikke kæmpe. Vi regner med, at der er håb, så længe de ikke har taget det første spadestik til byggeriet«. Burde I ikke anerkende, at I selv har lagt stemme til, at der kan bygges, og sådan er det bare? »Jeg mener ikke, at vi har lagt grunden til, at der må bygges. Vi har altid sagt, at vi er imod det, og det bliver vi ved med.For tre år siden forsøgte vi også at få kommunen til at købe noget af arealet tilbage og udlægge det som park, ligesom man har gjort i Nordhavn. Men kvadratmeterne er for dyre i det her område.Så vi mener stadig, der er nogle værdier, der er værd at beskytte, og derfor bliver vi nødt til at holde på det. Det er jo det, vi som forening er sat i verden for«. Men I kunne jo godt have sendt et signal ved at melde jer ud af Ørestadsrådet og sige, at det ville I ikke være med til.»Ja. Men vi vil jo stadig gerne bevare samarbejdet med kommunen, og det vil vi jo også den dag i dag«.christian.lindtoft@pol.dk .Fakta: SAGEN KORT Amager FælledHvem? Louise Holst Hemmingsen, lokalformand for Danmarks Naturfredningsforening København.Hvad? Overborgmester i Københavns Kommune, Frank Jensen (S), vil bygge 2.500 boliger på et område af Amager Fælled, hvor der ifølge biologer findes noget af byens ældste oprindelige natur.Danmarks Naturfredningsforening er en af byggeriets skarpeste kritikere.Hvorfor? I 1992 meldte foreningen sig ind i Ørestadsrådet, der skulle rådgive Ørestadsselskabet om planlægningen af området. Her gik den med til at anbefale, at 90 procent af Amager Fælled skulle fredes, men at der måtte bygges på de resterende 10 procent.
Danmarks Naturfredningsforening anbefalede at frede 90 procent af Amager Fælled, mod at der måtte bygges på de sidste 10. Kunne hun, gjorde lokalformand Louise Holst Hemmingsen det om.
Peter Hess-Nielsen, Axel Heides Gade 2, København: »Der skal ikke graves mere i fælleden«, siger overborgmester Frank Jensen i et stort opsat interview i Politiken 29.8.Altså bortset fra, at han i interviewet fortsat går ind for at bygge 2.500 boliger på fælleden og så lige lave en 4-sporet motorvej - en såkaldt havnetunnel - igennem fælleden. Ellers skal der ikke graves mere, forstår man.Det virker da helt surrealistisk, at Frank Jensen på den måde vil forsøge at bagatellisere de kæmpe indgreb mod Amager Fælled, som han står i spidsen for. Det er enestående ' vild natur' tæt på centrum, som ethvert rød-grønt flertal på rådhuset burde stå vagt om. I stedet bruger Frank Jensen et købmandstrick om, at grundsalget skal betale for metroen. Men hvorfor er det egentlig, at tidligere fredede og enestående naturværdier skal betale for store samfundsmæssige trafikinvesteringer? Det er jo ikke kun københavnere, der bruger metroen.Da man udvidede Helsingørmotorvejen fra 2 til 3 spor, mener jeg ikke, at man solgte en del af Dyrehaven for at finde finansieringen? Her betalte staten.

Hvem er denne Woody Allen? Helt overflødigt spørgsmål. Såvel alskens filmentusiaster som et vægtigt udbud af menigmand kan berette i timevis om denne nu 81-årige mands herlige film, ofte centreret om hans egen mildt sagt neurotiske figur. Samt om hans alt andet end problemforladte privatliv.Heldigvis forstår denne mand at slappe af.Og det gør han ved at spille New Orleans-jazz.For dem, der ikke er så velbevandrede i dette begreb, kan det oplyses, at det er jazz i sin oprindelige skikkelse, altså sådan som den tog form i New Orleans og omegn for lidt over 100 år siden.Efter Anden Verdenskrig fik denne stil en »revival«, der i særlig grad slog ned i Danmark - med mange fine orkestre til følge.I det perspektiv var det ikke musikalske mirakler, der mandag aften blev budt på i den fyldte Amager Bio. Men det var absolut OK. Og mere end det. Det var charmerende og underholdende.Her var Woody Allen med sin klarinet og med det band, han har hygget sig med i årtier.Og i det første af hans tre - korte og venlige - verbale indslag sagde han, at de spillede til fælles glæde og ville give deres »best shot«. Og så var Woody Allen ellers blot et medlem, en klarinettist, i et band, der veloplagt leverede musik i den gamle stil og med det gamle repertoire. Heldigvis var det langtfra de mest fortærskede numre, der kom på banen.Tværtimod.Bemærkelsesværdigt var det tillige, at trommeslageren John Gill var ganske diskret, grænsende til det usynlige og uden mindste tilløb til en trommesolo. Det var fint.Det samme var det øvrige rytmiske fundament, altså bassisten Greb Cohen og pianisten Conal Fowkes plus den egentlige orkester leder, banjospilleren Eddy Davis, som virkelig formåede at spille musik på sit fordomsbelastede instrument.D et, der så bekræftede, at der var tale om autentisk New Orleans-jazz, var frontblæserne, altså basunisten Jerry Zigmont, trompetisten Simon Wettenhall og klarinettisten Woody Allen, der sammen bød på den karakteristiske kollektive og kontrapunktiske leg med temaer og improvisation over samme. Det fungerede upåklageligt - de to messingblæsere med velklang og autoritet, og så Woody Allen. Ja, hvordan var det med hans klarinetspil? Ikke det mest elegante i denne verden. Tonerækkerne blev leveret med udpræget staccato, og klangligt var vi ofte ovre i det, der hedder piv, hak, kvæk og gnæk. Men det var alligevel godt, for der var idé og fantasi og - ikke mindst - et stort hjerte bag.Ja, hvis nogen spillede en optagelse med orkestret, ville jeg øjeblikkeligt kunne genkende det i kraft af netop Woody Allen. Kort sagt - også som klarinettist er han en mand med identitet. Ja, en kunstner.E fter en god times god musiceren blev det tid til et ekstranummer - faktisk blev det til fire af slagsen, som tilmed skulle vise sig at blive koncertens kunstneriske kulmination. Musikerne var tydeligvis glade for tid og sted og spillede godt ud over rampen.Og ganske mindeværdig blev Irving Berlins »Easter Parade«, både i kraft af Eddy Davis' dejlige vokale foredrag og - ikke mindst - Woody Allens naivistiske lancering af den udødelige melodi.Så smukt!.df@berlingske.dk Og så var Woody Allen ellers blot et medlem, en klarinettist, i et band, der veloplagt leverede musik i den gamle stil og med det gamle repertoire.
Woody Allen &amp; his New Orleans Jazz Band .
Københavns Politi gennemførte i går en større aktion mod den organiserede åbenlyse hashhandel på Christiania.Politiet iværksatte en lang række razziaer i hovedstadsområdet, hvor i alt 15 personer blev anholdt. En af disse er et fuldgyldigt medlem af rockergruppen Hells Angels, som politiet mener har en højtstående position i organisationen.Otte af de anholdte vil i dag blive fremstillet i grundlovsforhør i Københavns Byret.Det er mænd i alderen 19 til 55 år, oplyser politiet. Heriblandt den højtstående rocker samt en person, der har tæt tilknytning til Hells Angels.Alle vil blive sigtet for overtrædelse af straffelovens paragraf 191, da de efter politiets opfattelse har medvirket i en professionel og hierarkisk opbygget organisation, som i en periode har solgt flere hundrede kilo hash i Pusher Street på Christiania.Onsdag klokken 9.30 meddelte Københavns Politis afdeling for organiseret kriminalitet, at de havde iværksat en razzia mod Hells Angels' klubhus på Siljangade på Amager, hvor Nomads holder til. Det er en afdeling af rockergruppen, som tidligere er blevet sat i forbindelse med hashsalget på Christiania.Ud over razziaen på rockerborgen har politiet gennemført ransagninger på Christiania og på 22 andre adresser, primært på Amager, men også i Ballerup og Høje Taastrup.Det er ved at følge pengestrømmene fra hashsalget på Pusher Street, at politiet har fundet frem til gårsdagens anholdte, fortæller politikommissær Steffen Thaaning Steffensen fra afdeling OC i Københavns Politi.»Før i tiden fulgte vi hashen i efterforskningen.Men denne gang har vi forsøgt at gå efter pengestrømmene fra tre-fire boder på Christiania«, siger han.Ved at følge pengene har politiet fundet frem til de pushere, der sælger hashen, til dem, der står for regnskabet, og dem, der bringer pengene ud. Sporet har til sidst ført politiet til Hells Angels på Amager, hvor pengene er endt hos et fuldgyldigt medlem af rockergruppen.Det er politiets opfattelse, at han har fungeret som overordnet leder af den hierarkiske organisation, der står bag den omfattende hashhandel.»Sagen viser igen, at voldsparate personer fra rockermiljøet er en del af den organiserede og utryghedsskabende hashhandel i Pusher Street på Christiania«, siger Steffen Thaaning Steffensen.Måneders efterforskningRansagningerne foregik ifølge politikommissæren fredeligt. Kun anholdelsen af den sidst anholdte mand har voldt besvær og trak ud til onsdag eftermiddag, fortæller han.Gårsdagens aktion var kulminationen på en omfattende efterforskning, som politiet påbegyndte allerede i efteråret 2016.Ifølge Poul Kjeldsen, der er ledende politiinspektør i Københavns Politi, har den målrettede efterforskning ramt »både salgs-og leverandørleddet i Pusher Street hårdt«. »Det er en stor tilfredsstillelse, at vi med dagens aktion rammer de kyniske bagmænd.Vi går efter både købere, sælgere og leverandører, men det er klart, at vi altid er glade for at ramme helt inde i hjertet af hashhandelen«, oplyser Poul Kjeldsen i en pressemeddelelse.Under ransagningerne har politiet blandt andet fundet penge, våben og en smule hash, oplyser Steffen Thaaning Steffensen.Men politiet vil først oplyse de samlede beslaglæggelser og det endelige resultat af ransagningerne, når aktionen er helt afsluttet.anna.bolling-ladegaard@pol.dk Sagen viser, at voldsparate personer fra rockermiljøet er en del af den organiserede og utryghedsskabende hashhandel i Pusher Street på Christiania Steffen Thaaning Steffensen, politikommissær.
HASHHANDEL Politiet har fulgt millioner af kroners vej fra hashboder på Christiania, til de endte hos en rocker på Amager, som mistænkes for at være leder af et organiseret netværk, som politiet i går slog til mod.
Det nytter at protestere. Onsdag morgen meldte Københavns stærkt pressede overborgmester Frank Jensen(S) ud, at han ikke længere ønsker at bygge boliger på den del af Amager Fælled, hvor det oprindeligt var planlagt. Dagen før kom Venstre med samme udmelding, og dermed bør det stå klart, at den gamle strandeng ud for Sundby Station fortsat vil være et stykke natur, som ligger ganske tæt på centrum af København. Der er stadig nogle ubekendte faktorer. Frank Jensen vil i stedet undersøge, om boligerne kan bygges vest for naturområdet, hvor der en gang var losseplads og derfor ikke er nævneværdig naturværdi. Men af samme grund kan det være vanskeligt, for ingen ved præcis, hvad der gemmer sig i undergrunden.Men uanset hvordan slaget om Amager Fælled ender, så er udmeldingen en stor sejr for de mange københavnere, som har kæmpet imod byggeriet.Næsten 50.000 nåede at skrive under på en protest og næsten 7.000 borgere har meldt sig ind i Facebookgruppen Amager Fælleds Venner. Det er imponerende. Ikke mindst fordi argumentet imod byggeriet er relativt elitært. Det handler om naturværdi. At det er vigtigt at bevare planten brændeskæm og de spidssnudede frøer. At det er unikt at have ægte natur midt i byen. Synspunktet om, at det er vigtigt at have et rum, som aldrig har været udnyttet, fordi alt andet bliver udnyttet maksimalt, har sågar været en del af debatten her i avisen. Over for dette står den store socialdemokratiske nyttetanke om, at der skal bygges boliger til folket, og at disse boliger skal ligge tæt på metroen. Det er i virkeligheden et folkeligt argument, men folket var på naturens side.De grønne partier står allerede stærkt i København, og derfor er der en favorabel scene for en kamp som denne netop her. Ikke desto mindre er bevægelsen fra det røde mod det grønne bemærkelsesværdig.Det er positivt, at planerne bliver ændret, for ser man bort fra, at gåafstanden til metroen bliver længere, er der kun gode argumenter for at flytte byggeriet. Frank Jensen stod med en tabersag op til kommunalvalget, og derfor kan man se hans kovending som udtryk for opportunisme: Folket stod et andet sted end Frank.Men man kan også se det som en sejr for den grønne dagsorden og for protesten som form. For som Frank Jensen sagde til DR: »Jeg har selvfølgelig også lyttet til den massive kritik.« ville.Frank Jensen stod med en tabersag op til kommunalvalget, og derfor kan man se hans kovending som udtryk for opportunisme: Folket stod et andet sted end Frank.
LEDER.
I I 2004 gik bølgerne højt i Københavns Havn.Den hollandske arkitekt Erick van Egeraat havde slået stregerne til seks høje huse på op mod 55 meter, som skulle ligge på Krøyers plads på Christianshavn.Sådan gik det som bekendt ikke. Foreningen »københavnere mod fejlplacerede højhuse« samlede underskrifter, og i sidste ende valgte et flertal af borgerrepræsentanterne med at forkaste forslaget. I 2007 besluttede borgerrepræsentationen, at der skulle nedlægges forbud mod at bygge højhuse i indre by, og da en række luksuslejligheder i 2016 kunne byde købere som Michael Laudrup velkommen på Krøyers Plads, var højden på byggeriet halveret i forhold til de oprindelige planer.Andre steder i København er det gået den stik modsatte vej. P. t. er der lagt i støbeskeen til flere end 40 nye højhuse - ud over dem, der allerede er skudt op - og noget tyder på, at højden næppe holder sig ved de 100 meter, som Bohrs Tårn i Carlsberg Byen måler.Senest har man kunnet læse om og se tegninger af to gigantiske bygninger, formet som sejl. Efter planen skal den ene være 330 meter høj, ligge i Nordhavn og hedde »Great Northern«, hvis den bliver realiseret. Indtil videre har et flertal på Rådhuset stemt for at se nærmere på planerne for højhusene.»Jeg er bestemt ikke højdeforskrækket, og jeg har stemt ja til flere højhusbyggerier i København.Men når man får nogle meget lukrative byggerettigheder, som højhuse er, så bør vi fra politisk side også øge de krav, vi stiller til byggerierne,« sagde teknik-og miljøborgmester Morten Kabell (EL) efter beslutningen.Højhuse er med andre ord et varmt emne.Ikke mindst nu, hvor kommunalvalget står for døren, og alle ønsker at komme med en løsning på det, der for nogle er en boligfest, for andre en krise. Højhuse skal udgøre en del af løsningen, fordi man ganske enkelt kan huse flere mennesker, hvis man stabler dem oven på hinanden, lyder et af argumenterne.Det er noget vrøvl, mener andre, som peger på, at kvadratmeterprisen er, ja, tårnhøj, og at en kreativ arkitekt vil kunne skaffe samme antal boliger, hvis man bygger lavt, men tæt. Andre igen mener, at højhusene ødelægger vores skyline, mens også det modsatte synspunkt - at bygninger, der rager i vejret, hører en fremsynet metropol til -florerer.Men i virkeligheden bør vi begynde et helt andet sted, mener direktør i Dansk Byplan laboratorium Ellen Højgaard Jensen.»Debatten bliver for meget for og imod højhuse. Det er langt mere relevant at diskutere, hvor højhusene skal være, og hvordan de møder resten af byen. Der er jo plads til nogle højhuse i Nordhavn - om de skal være så høje som det seneste forslag, er spørgsmålet, det er måske lidt voldsomt, men højhuse som sådan kan sagtens passes ind i bydelen.Vi skal bare hus ke at stille os selv spørgsmålet, om de skal være et vartegn for byen,« siger Ellen Højgaard Jensen, der blandt andet fremhæver Axel Towers som et eksempel på en høj bygning, der tilfører København noget særligt.»Den tilfører nye rum til byen. Du kan færdes på kryds og tværs. Så hvis du skal have et højhus, skal du kræve noget af dem, der bygger det. Det gør de for eksempel i New York, hvor der er klare regler om, at huse kun må være en vis højde, hvis du som bygherre sikrer, at der er et offentligt hjørne, som giver byen noget igen,« siger hun.Selv om debatten er noget nær rødglødende for tiden, er den langt fra ny, påpeger direktør for Arkitektforeningen Jesper Pagh.»Diskussionen om højhuse er tilbagevendende i opgangstider, når der er gang i økonomien og byggeriet. Så blusser den op,« siger han.Da Københavns første højhuse skød op på Bellahøj i 1950erne, var det heller ikke uden stridigheder.Dengang handlede det om at skabe funktionelle familieboliger, fortæller Ellen Højgaard Jensen.»Det var et frigørelsesprojekt, hvor man slap for vedligeholdelse i egen have, og hvor boligen i højere grad fungerede som et slags hotel.Det skulle i det hele taget indgyde til det lette liv i storbyen, hvor man kunne kigge ud i naturen frem for at færdes i den.« Langt de fleste valgte dog forstaden og parcelhuset, så snart de fik råd. Derfor endte højhuse med at være det stik modsatte af intentionen.De blev synonyme med noget koldt og fremmedgørende. Det blev også hovedargumentet for folk som Poul Erik Skriver, der var redaktør af fagbladet Arkitekten og en ihærdig modstander af højhusbyggeri.»Han mente, at højhuse er inhumane. De er ude af skala i forhold til, hvad mennesket kan begribe, og simpelthen for store til menneskekroppen.De rum, der kommer forneden, bliver for stormomsuste, og der er for få udearealer.Der er i stribevis af forskellige argumenter, men hovedargumentet har gennem alle årene været, at højhuset er inhumant,« siger Jesper Pagh, som mener, at det stadig er en aktuel problemstilling i dag, hvor den klassiske københavnerkarré fortsat er det, de fleste foretrækker.»Den er kendetegnet ved, at der er et rum indeni. Et hul i midten - som i en doughnout.Det rum er semioffentligt. Der er kun et begrænset antal mennesker, der har adgang, og derfor er der mulighed for at udøve en form for social kontrol - i positiv forstand. Samtidig har beboerne en stærk identifikation i forhold til gården. Højhuset er det modsatte. Det står op, og så er der et rum uden om det. Det defi-i højhusene henvender sig til lidt flygtige beboere.Nogle har mange penge, måske er de expats eller »dinks« (double income no kids, red.), som, når de får børn, flytter et andet sted hen. Derfor skal vi være meget opmærksomme på markedet. Hvor mange højhuse kan det bære? Danskerne elsker de boliger, der er nede ved jorden, og selv om folk flytter ind til det centrale København, vil der komme et tidspunkt, hvor mange flytter fra byen til forstæderne,« siger Ellen Højgaard Jensen, som også afviser argumentet om, at højhuse er den eneste logiske måde at skabe plads til flere mennesker i byen.»At bygge tæt behøver ikke være lig med at bygge højt. Frederiksberg er for eksempel den tættest bebyggede kommune i Danmark. Det er jo en kombination af villaer, rækkehuse og firefem etages ejendomme - man kan bygge meget tæt i en Kartoffelrækketypologi. Men for arkitekter er der prestige i at bygge højhuse. Man kan bygge et værk i et højhus og virkelig sætte sit aftryk. Det er der mange, som drømmer om, også blandt politikerne, der efterfølgende kan sige: »Det var mig, der grundlagde Turning Torso«. Det er jo noget andet end et rækkehus.« Højhusene er her, og de bliver uden tvivl ved med at skyde op. Men er de med til at gøre København til en rigtig storby? »For mange er højhuse med til at skabe en metropol - sådan har det været, siden man byggede de første på Manhattan. Det er jo derfor, man altid refererer til Manhattan, fordi det var der, højhuset blev født. Men her er det vigtigt at huske på, at New York jo ikke bare er en by af højhuse. Tværtimod. I store kvarterer som Upper East Side, Brooklyn, Queens og Harlem er der meget lavere end København,« siger Jesper Pagh, der også efterlyser, at politikerne lægger en plan for, hvor højhusene skal være og hvorfor.»Lige nu virker det, som om det er investorernes ønsker, der bliver til lokalplaner,« siger han.Byplanarkitekt Holger Bisgaard går så vidt som til at kalde debatten i København for provinsiel.»Debatten tager afsæt i, at der kommer nogle forbi med noget, de har kigget på nede i Dubai, og så siger de, at det vil de gerne bygge i København.Og så siger vi: »Wow det er højt. Nu skal vi bygge højt ligesom i alle de andre byer«. Men det gør alle byer ikke,« siger Holger Bisgaard, som mener, at vi bør se os om i Europa. Både for at blive inspireret og afskrækket.»I Barcelona har man besluttet, at man ikke ønsker højhuse andre steder end i to strategisk valgte knudepunkter i byen, og der skal højhusene have ekstraordinær arkitektonisk kvalitet.I Rom har man valgt slet ikke at have høje huse.Det samme gælder i Amsterdam, hvorimod man i Rotterdam og London har haft en anden strategi, og så kan man selv vurdere, om resultatet er harmonisk. Det at tro, at en by skiller sig ud ved at have et højhus, er en misforståelse, og hvis man ikke synes, at Barcelona, Paris, Amsterdam og Rom er metropoler, har man misforstået noget. En af verdens tætteste byer er Barcelona - og der er ikke bygget særlig højt,« siger Holger Bisgaard og tilføjer: »I en by som København bør man have en strategisk overvejelse over, hvor man vil have højhuse, og hvilken type det i givet fald er, man vil have. Er det de samme højhuse som i Dubai? Eller vil man have nogle, som føjer noget til den københavnske skyline? Man skal huske på, at den er bygget op over flere hundrede år. Først var det kirkerne, der ragede op. Bagefter var det demokratiets bygninger, Rådhustårnet og Christiansborg.Det er først nu, man er begyndt at gå over den højde. Når man vil bygge over 200 meter, så vil den københavnske skyline også blive påvirket, og her er spørgsmålet så, om de fine ældre tårne, spir og kupler i indre by ikke bliver så domineret af de nye bygninger, at de helt forsvinder.Det er det, der skal tages stilling til.« Overborgmester Frank Jensen (S) har i en email svaret på en række spørgsmål.»For mig er det helt afgørende, at vi bevarer Københavns unikke varetegn med byens smukke, historiske tårne, der stikker op over de øvrige bygninger i den indre del af København, men at vi også giver plads til at tænke nyt i andre bydele. Det gør ikke noget, at vi kommer lidt i højden, så længe placeringen er den rette,« skriver Frank Jensen, som afviser, at København mangler en klar strategi for, hvad byen vil med højhusene.»Vores kommuneplan beskriver helt tydeligt, at vi ikke vil have højhuse i bestemte dele af København, nemlig de gamle historiske bydele, men at vi er åbne for, at højhuse kan indgå i udviklingen af attraktive kvarterer andre steder i byen - såfremt de enkelte byggeprojekter har et politisk flertal bag sig. Højhuset skal passe ind i nærmiljøet og give området sit eget særpræg, skriver Frank Jensen, som har et par personlige favoritter blandt de nye højhuse i København.»Axel Towers over for Tivoli er et godt eksempel på, hvordan man med ny og spændende arkitektur kan bygge højhuse i nærheden af den indre bykerne, men med respekt for de omgivende ejendomme. Samtidig har ikoniske bygninger som Bella Sky i Ørestad og højhusene på Amager Strand været med til at skabe en særlig skyline og identitet til disse områder.« Eller som Ellen Højgaard Jensen udtrykker det: »Danskerne er bønder i hjertet og kan godt lide at være tæt på jorden og tæt på naturen.Vi elsker jo også byhaver.«.berlingske.dk kais@berlingske.dk »Diskussionen om højhuse er tilbagevendende i opgangstider, når der er gang i økonomien og byggeriet. Så blusser den op.« Jesper Pagh, direktør for Arkitektforeningen.Fakta: Københavns højhuse skal være smukkereTil gengæld optræder der forskellige udsagn om og målsætninger for, at hvad kommunen gerne vil. I Københavns Kommuneplan fra 2015 står der eksempelvis, at »Højhuse skal være med til at udvikle attraktive og tætte byområder, der understøtter brugen af kollektiv tra-fik. De skal placeres med blik for byens og stedets kvaliteter og understøtte bylivet og det nære miljø. De kan, som vartegn for byen og kvartererne, få stor symbolværdi og være med til at synliggøre byens særlige træk og kvaliteter«. Det er der tydeligvis flere, som ikke mener, at alt det nye byggeri i København lever op til. I april i år stemte et enigt teknik-og miljøudvalg desuden for et forslag stillet af borgmesteren på området, Morten Kabell (EL). I forbindelse med en ny arkitekturpolitik foreslog han, at alle fremtidige forslag til højhuse skal gennem en arkitektkonkurrence for at sikre en højere standard.»Der er nogle problemer i den måde, der bliver bygget højhuse på i øjeblikket, og den erkendelse er meget bred hos københavnerne og i det politiske miljø. Det, at der skal en arkitektkonkurrence til, når man bygger højhuse, vil give en langt højere kvalitet. Det er også noget af det, som arkitektstanden og byudviklere har råbt højt om. Det kan vi være med til at gøre nu,« siger Morten Kabell, som mener, at der er flere eksempler på både problematisk og vellykket højhusbyggeri i København.»Alle, som har kastet et blik på Bohrs Tårn, må jo konstatere, at alt, der kunne gå galt, gik galt. SEB Bank er derimod et højere og meget markant byggeri, som jeg synes er lykkedes umådelig godt. Det er jo lidt sjovt, at jeg skal sidde og rose en stor bank for, at de tænker kvalitet i byen, men det synes jeg faktisk, de har gjort. Axel Towers er et andet eksempel på, hvordan man har lavet et flot projekt.« Også i Venstre stemte man for at stille større krav.»Bohrs tårn er et skræmmeeksempel på, hvordan det går, når der ikke er ordentlig arkitektur og arkitekturforståelse til stede. Vi vil gerne undgå sådan noget miskmask i fremtiden.Det er sådan en firkantet klods, der nerer ikke et indre rum, som en karré gør det,« siger Jesper Pagh.Den årlige husleje i Bellahøj lå i begyndelsen på 36 kroner pr. kvadratmeter. Det var en leje, der var væsentligt højere end i andre almennyttige boliger, og derfor var det især faggrupper som advokater og politikere, der havde råd til at bo der - bebyggelsen fik tilmed tilnavnet »grødslottet«, fordi mange københavnere mente, at man næppe kunne have råd til andet end grød med den husleje.I de nybyggede højhuse, for eksempel Bohrs Tårn, får man også lov til at betale for udsigten.Prisen for en lejlighed i toppen ligger for eksempel på cirka 16 millioner kroner, men det har ikke holdt køberne tilbage. Priserne for boliger i højden vidner om, at efterspørgslen er der, mener Tommy Blindkilde, chefredaktør på sitet byensejendom. dk, som er en vidensbank om byudvikling og arrangerer konferencer om udvikling i byen.»Når man kommer over femte etage, stiger kvadratmeterprisen relativt meget, hvilket viser, at der er efterspørgsel på udsigten,« siger Tommy Blindkilde, som mener, at der er en række fordele ved at bygge højhuse.»Man kan fortætte byerne, hvilket er en fordel i den forstand, at tætte byer er lidt mere livlige byer, og det er jo grunden til, at folk gerne vil bo i byerne. Samtidig sparer man noget plads, der kan bruges til noget andet end boliger. Der er en fordel i, at byen ikke kommer til at sprede sig for meget, i den forstand, at vi skal have plads til landbrug og fri natur.« Han medgiver dog, at der også er udfordringer forbundet med højhuse.»Den åbenlyse ulempe her nordpå er, at solen står lavt på himlen i vinterhalvåret, og det betyder, at højhuse kaster lange skygger. Samtidig kan de skabe noget vindturbulens, hvilket man kan gøre noget ved på forskellige måder. Undersøgelser viser desuden, at folk på femte etage og derover ikke kommer så meget ud på gaden, fordi der virkelig er langt ned, så det er ikke givet på forhånd, at de giver mere liv i byen.« Et af de argumenter, der fylder for tiden, er, at flere højhuse skal være med til at løse boligmanglen. Nogle mener, at det vil få priserne til at falde, når udbuddet bliver større. Den logik holder dog næppe, mener Ellen Højgaard Jensen.»De højhuse, der bygges nu, er dyre at bo i.Det er udsigtslejligheder. En del af boligerne fremstår i det ellers fantastiske byggeri derude,« siger medlem af Teknik-og miljøudvalget for Venstre Flemming Steen Munch.Allerede nu kan politikerne nedlægge veto, hvis de ikke mener, at et byggeri lever op til standarden. Arkitektkonkurrencerne er mere en »vejledning til politikerne selv«, mener det radikale medlem af teknik-og miljøudvalget Mette Annelie Rasmussen.»Vi skal sikre en større kreativitet i byggemassen.Vi har mange dygtige arkitekter både herhjemme og i udlandet. Ved at gennemføre arkitektkonkurrencer eller såkaldte parallelopdrag, når der skal bygges højhuse, vil vi sikre, at højhusene får en højere kvalitet, end man eksempelvis har set med Bohrs Tårn på Carlsberg,« siger Mette Annelie Rasmussen.I beslutningen ligger også, at lokalplanerne skal gøres mere detaljerede, når de indeholder højhusbyggeri. Det skal sikre, at man kan holde bygherren fast på en høj arkitektonisk kvalitet, da lokalplaner typisk ikke beskriver facadevalg og andre detaljer.Et andet forslag stillet af Morten Kabell vandt dog ikke genklang. Han foreslog, at man i København skal udforme og placere højhuse, så de »som udgangspunkt er slanke og enkeltstående og fungerer som pejlemærker, der understøtter orienteringen i byen.« Kun Enhedslisten stemte for.Sommerserie: Hvad så, København?Hovedstaden er under forandring. I en ny serie ser vi på byens rum og arkitektur.Og på muligheder og faldgruber i fremtidens storby.Bortset fra reglerne om, at der ikke må bygges højt i indre by, findes der ikke en egentlig politik for højhuse i København.Højhusdebatter lige nuCarlsbergDen oprindelige masterplan for Carlsberg Byen blev lavet på baggrund af et konkurrenceprojekt. »Inden for Carlsberg ville man gerne bygge højt - endda ret højt. Det, som Entasis (som lavede den oprindelige plan, red.) tegnede, var højhuse, der stod helt særlige steder og havde helt særlige profi ler. De refererede til hinanden på en særlig måde i en særlig komposition, der havde en relation til det, der ellers foregår nede i byen. Det er præcis måden at gøre det på,« siger direktør for Arkitektforbundet Jesper Pagh. Planen blev dog kun til dels fulgt, hvilket har resulteret i et af de mest udskældte højhusbyggerier i København i nyere tid: Bohrs Tårn.»Great Northern«Magasinet KBH kunne i sidste måned afsløre tegningerne af projektet »Great Northern«. Det består af to sejllignende tårne, hvoraf det ene måler 330 meter. Projektet har som sit erklærede mål at blive Skandinaviens højeste bygning. Det største sejl vil dog i givet fald blive det højeste i hele Europa - hvis det bliver vedtaget, og ingen når at overhale indenom. Ifølge kommuneplanen er Ydre Nordhavn et såkaldt perspektivområde, hvor der tidligst kan bygges i 2027. I masterplanen for Nordhavn er udgangspunktet desuden, at der skal bygges lavere og lavere, jo længere ud mod Øresund, der bygges, skriver magasinetkbh.dk. Politikerne på rådhuset har imidlertid stemt for at gå videre med undersøgelser af muligheden for at bygge skyskrabere i Ydre Nordhavn.PosthusgrundenEt nyt kvarter er på vej der, hvor den gamle postterminal i Bernstorff sgade ligger. Danica Ejendomme, som er den del af Danica Pension, er bygherre på projektet, mens Lundgaard&amp;Tranberg Arkitekter og Danica Ejendomme står bag byggeriet. Området er inspireret af blandt andet den hævede bypark og promenade High Line i New York, den parisiske park Jardin de Luxembourg og midlertidige byrum i den brasilianske storby São Paolo.
Debatten om højhuse i København har stået på siden 1950erne - ja, endda endnu længere. Men i stedet for at tale for eller imod højhuse, bør vi diskutere, hvor de skal ligge, og hvordan de skal se ud, mener byforskere og arkitekter, der efterlyser en masterplan.
Amager Bakkes øverste ledelse bør hurtigst muligt få det røde kort. Efter en grotesk magtkamp om bestyrelsens tillid til den siddende adm. direktør ender det med, at det er bestyrelsesformanden, der trækker sig. Ledelseskrisen er komplet, og bestyrelsen har mistet sin legitimitet. Det har topchefen også.Den politisk udvalgte bestyrelse, der består af byrådsmedlemmer fra Amager Ressourcecenters fem ejerkommuner, var delt med stemmerne tre mod tre i forhold til spørgsmålet om at give adm.direktør Ulla Röttger silkesnoren efter en række kritisable forhold omkring både tilblivelsen af det milliardstore byggeri af et nyt affaldsforbrændingsanlæg, Amager Bakke, og driften af det eksisterende gamle anlæg. Bestyrelsesformanden Lars Weiss (S) trækker sig efter sit forgæves forsøg på at samle flertal til at fyre Ulla Röttger, da han ikke længere ser sig i stand til at repræsentere alle ejerkommuner.Det er de tre små ejerkommuner; Tårnby, Hvidovre og Dragør, der holder hånden under direktøren, mens de store ejerkommuner, København og Frederiksberg, der ejer fire gange så mange aktier, vil have en ny ledelse. Splittelsen i bestyrelsen og dermed ejerkredsen er total. Den er tilmed offentlig kendt og dermed dybt skadelig for arbejdet med at få en smule økonomi ind i det prestigefyldte milliardbyggeri, hvis præmis er faldet fra hinanden. Bundlinjen er, at der ikke længere er behov for et nyt stort forbrændingsanlæg i København.Der er kun én udvej på miseren.Hele bestyrelsen og den adm. direktør skal skiftes ud øjeblikkeligt. De dybe skår bliver ikke klinket, hverken mellem de tilbageværende bestyrelsesmedlemmer eller de kritiske bestyrelsesmedlemmer og den adm. direktør. Den politisk udvalgte bestyrelse har spillet fallit, og der bør indsættes en professionel bestyrelse, der er helt uafhængig af politiske interesser. Det siger sig selv, at der skal ryddes op.Helt op.soli@finans.dk Den politisk udvalgte bestyrelse har spillet fallit, og der bør indsættes en professionel bestyrelse, der er helt uafhængig af politiske interesser.
KOMMENTAR: Amager Ressourcecenter skal have en helt ny bestyrelse - og en ny adm. direktør nu. Grotesk magtkamp er gift for enhver forsvarlig ledelse af et i forvejen kuldsejlet nyt forbrændingsanlæg.
Torsdag aften var vi et godt stykke forbi halvvejsmærket, før Drive-By Truckers endelig vågnede op til dåd. På det tidspunkt havde det amerikanske rockband, der gav sin første koncert i Danmark nogensinde og ankom til Amager med ryet som et af sydstaternes bedste livebands gennem de sidste tyve år, mest af alt ladet guitarerne synge som cikaderne i Alabama.Højt, diskant og lidt irriterende.Med det syngende double punch, iltre Patterson Hood og tilbagelænede Mike Cooley i front, måtte Drive-By Truckers grave sig ind i koncerten. Et syngende guitarhug ad gangen.Fra åbningen med tre guitarer i front, bas, trommer og ellers ingen dikkedarer, på ' Surrender Under Protest' forspildte de både chancen for at sætte det dybe stød ind på den ellers brillante fortælling om mord og manglende moral i våbenlobbyens NRA langs den mexicanske grænse på ' Ramon Casiano' og få gnisterne til at springe på ' Ronnie and Neil'.Sidstnævnte er et kardinalpunkt i forståelsen af Drive-By Trucker. Et sydstatsband, der afspejler og med nuancer re-flekterer det, Hood kaldte »en smuk og konfliktfyldt del af USA« i introduktionen til ' Ever South'.Sangen om Ronnie og Neil er fortællingen om terrorbomben i en sort kirke i Birmingham, 1963, om afroamerikanske musikeres besøg i Muscle Shoalsstudierne og om forholdet mellem Lynyrds Skynyrds Ronnie Van Zant og Neil Young. En sang om sydstatskonflikter, som Drive-By Truckers dykker ned i, og en sang om de to klare forbilleder for bandet, der syr deres countryfarvede rocklyd sammen af lige dele ' Sweet Home Alabam' og ' Rockin in the Free World'.MEN I EN AMAGER BIO hovedsagelig fyldt med mænd med fuldskæg, kasketter og nøgne isser stod Drive-By Truckers ofte stille i en monoton kalkering af Neil Youngs drøje sejtrækkeri, hvor den ene guitarkaskade gled over i den næste.Indtil de kom til ' What It Means'.»Den her sang handler om at få tingene sagt, så vi kan komme videre. USA er i i bevægelse, all right, men ikke i den retning, jeg havde håbet«, sagde Hood, før han lagde hele sin korpus og kraftige stemme ind i sangen om urolighederne i Ferguson og drabet af Trayvon Martin.Mellem ildevarslende guitarer og hylende orgeltoner smældede Hood linjerne ind i mikrofonen: »They were surprised there was no gun/I mean he must have done something/Or else why would he have run/And they'll spin it for the anchors/On the television screen/So we can shrug and let it happen/Without asking what it means«. Fra det øjeblik, den politiske tændstik blev strøget fra sidste års fremragende album, ' American Band', var Drive-By Truckers et rødglødende rockband, der der ville os noget.Der blev råbt tilbage fra en optændt forsamling under den intense udgave af ' Let There Be Rock', der blev smidt yderligere benzin på bålet med ' Zip City' og det var logisk, at en vred udgave af John Lenons ' Gimme Some Truth' dukkede op i mixet, før det hele sluttede i en rasende bluesfeber på ' Hell No, I Aint Happy'.Godt to timer efter at guitarcikaderne begyndte deres sang, stod det alligevel klart, hvorfor Drive-By Truckers går for at være en koncertoplevelse ud over det sædvanlige. Men de gemte på det.simon.lund@pol.dk 
Der kom ild i guitaren, da Drive-By Truckers sang om sydstaternes skyld og skam - og den politiske tændstik blev strøget på Amager.
Endnu et charterfly løfter sig op over landjorden, mens der vinkes farvel fra Kastrup Lufthavn. Under flyveren og den skyfri himmel sejler et fragtskib tungt og roligt gennem Øresund. Små lystbåde har sat de hvide sejl og vugger nu omkring på det blikstille hav ud for Amagers kyst.Inde på strandbredden kommer en gruppe gennemblødte og halvnøgne mennesker farende ud af en sauna med kurs direkte mod det kølige vand. Et stykke derfra byder yogainstruktør Maiken Toft velkommen til dagens seks deltagere.»Hvor mange af jer har prøvet SUP-yoga før i dag?«, spørger hun.Kun den yngste på dagens hold, en blond pige fra Norge med knælang hvid top og mønstrede leggings, rækker hånden i vejret. Ellers har alle det tilfælles, at de er nybegyndere. Og så er de alle sammen kvinder. Lige med undtagelse af mig selvfølgelig.»Det er nok 20 procent  ej, 10  lad os sige 15 procent af dem, der kommer til SUP-yoga, der er mænd«, fortæller Maiken Toft.Yoga på surfbrætSUP-yoga er en af mange nye former for yoga, der er opstået gennem de seneste år. Her er gymnastikmåtten skiftet ud med et forvokset surfbræt, fast underlag erstattet af gyngende grund under fødderne, og det røgelsesduftende yogastudie er udskiftet med åben himmel og den salte luft fra havet omkring.SUP, der er en forkortelse for Stand Up Paddle, er oprindeligt en gren inden for surfing, hvor man ved hjælp af en åre padler hen over vandoverfladen, mens man står oprejst på sit bræt.»Nu skal I alle sammen finde et SUPbræt, en redningsvest og en åre, og så mødes vi igen ude på vandet«, siger yogainstruktør Maiken, efter at hun har introduceret os alle for vandyoga, som hun kalder det.Selv om de fleste af kvinderne har erfaring med almindelig yoga, er det her nyt for dem. De kendte yogarutiner, de har prøvet før, skal nu udføres i våddragt, og på vand.»Det er, som om alle bliver nybegyndere, når de kommer på et SUP-bræt. Du kan have dyrket yoga i mange år, og føle dig helt stabil, men når du kommer ud på vandet, skal du genfinde din balance, styrke og bruge din krop på en ny måde«, siger Maiken Toft.StartvanskelighederDer er fortsat fast grund under fødderne.Lidt endnu. Men ordvekslingen er sparsom mellem kvinderne. Måske er det nervøsiteten ved at kaste sig ud i noget nyt, måske er det frygten for at falde i vandet, eller måske er det blot en helt naturlig reaktion, der altid er der, når man er på vej ud på dybt vand.»Det var sgu da en virkelig god idé, jeg fik her«, lyder det pludselig fra badebroen, hvorfra deltagerne kan gå direkte ud på deres flydende yogamåtte. Maria Johansson er den sidste deltager, der endnu ikke er kommet fra land.Forsigtigt forsøger hun at sætte sit højre ben ud på det vaklende surfbræt, mens det venstre bliver på sikker grund.Men Marias SUP-bræt driller hende gevaldigt.Det er, som om det bare ikke vil blive langs kanten.»Prøv at sætte dig på knæ - så er det måske lidt lettere at holde balancen«, lyder det guidende fra yogainstruktør Maiken, der har set, at Maria har problemer.Ude på det spejlblanke vand morer Kit Aagaard sig over venindens ' vand'skeligheder.Hun har sit på det tørre og padler allerede sikkert og roligt omkring sammen med de øvrige deltagere.Ligesom almindelig yoga er SUP-yoga balance-, styrke-og koordinationstræning pakket ind i et utal af øvelser med kreative navne. I næsten halvanden time guider yogainstruktør Maiken os kyndigt gennem stillinger som '(vand) hundestræk', ' kobra', ' solhilsen' og ' kriger nummer et og to'.Fælles for dem alle er, at selv på landjorden udfordrer de balancen. Risikoen for fald er et vilkår, og når det kommer til SUP-yoga, øges den risiko, fordi underlaget pludselig kan finde på at bevæge sig.Indtil nu er kun en enkelt deltager væltet i vandet. Og det var ikke mig. Men nu går den ikke længere. Hele holdet bliver guidet fra en stående position ned på alle fire. De flydende tæpper under os vugger blidt, efterhånden som vægten fordeles rundt på vores surfbræt.KæmpeplaskVi skal nu lette venstre ben og trække hælen op mod nakken. En skorpionhale.Den ene hånd bliver på brættet, mens den højre føres om på ryggen og griber fat i venstre ankel. Eller det var i hvert fald intentionen. Et øjeblik vakler jeg.Men bedst som balancen er ved at være genfundet, sker det.Jeg når ikke at få fat i anklen. Først overbalance, og så... PLASK!! Et koldt gys farer gennem kroppen.Jeg plasker med armene og griber ud efter mit bræt. Jeg får hurtig fat på det. Og nu hænger jeg der som en skibbruden klovn, der klynger sig til et stykke drivtømmer.Mit uheld udløser en kollektiv godt-det-ikke-var-mig-latter. Det er forløsende, og jeg kan heller ikke selv holde grinet tilbage.Det har været den underliggende forventning gennem hele yogatimen. Vi har lyttet og holdt øje med hinanden gennem hver eneste øvelse, der kunne bringe os ud af balance, i håbet om, at det ville udløse et kæmpeplask. Selv om vi har stået på hver sin ø, har risikoen for at falde i baljen anbragt os i samme båd og skabt et uformelt fællesskab.»Landyoga kan ofte blive meget højtideligt og til tider lidt spirituelt - og det er også meget fint. Men at komme herud i naturen er befriende på en helt anden måde. Man kan sige, at SUP-yoga er en voksenleg, hvor vi får lov til bare at have det sjovt og ikke tage os selv så alvorligt.Bare nyd det og fald i vandet«, fortæller Maiken.Ro i kaosDe karakteristiske, bløde og harmoniske toner, der normalt fylder et yogastudie, er udvekslet med sniksnak fra forbipasserende inde på bredden, afbrudt af sporadiske udbrud fra badende gæster, der gyser over det kølige hav. I vandet øves kaproning og konkurrencesvømning side om side med SUP-yoga.»Lyt til omgivelserne og mærk, hvor I ligger«, siger yogainstruktør Maiken, der har bedt os om at lægge os på ryggen og lukke øjnene.Dagens yogatime er så småt ved at nærme sig sin afslutning, og nu skal der ro på efter dagens strabadser.»Det ser godt ud!«, råber en forbipasserende, muskuløs våddragt og sender en klapsalve af sted i retning af de flydende yogamåtter.Mens vi ligger der, kommer jeg i tanke om noget, en anden SUP-yogainstruktør, Helouise Rosing, fortalte mig, inden dagens træning gik i gang. Hun sagde, at yoga handler om at kunne se bort fra uroen og finde ro i kaos. Det handler om at fokusere på vejrtrækning, balance, være til stede og give slip.»Jeg tror, at det er lige så svært at finde ro i et yogastudie, som det er herude på vandet. I et studie kan du måske høre en bil udenfor eller nogen, der går rundt ude på gangene. Her er det bare lidt mere ekstremt. Men det er stadigvæk en øvelse i at vende opmærksomheden indad og give slip på alt omkring dig«, sagde hun.VandlegSelv om træningen er forbi, fortsætter tre af dagens deltagere vandplaskeriet.De kaster sig på skift ud fra den træbeklædte badebro og forsvinder under overfladen. Yogainstruktør Maiken slutter sig til dem. Nu vil hun også i vandet.»I kan bruge surfbrættet som en forlængelse af badebroen. Prøv at se her«, siger hun og lægger brættet, så den ene ende hviler mod badebroen, hvorefter hun tager tilløb, spurter hen over den og ud i vandet.Da Maiken kommer op igen, bliver jeg nødt til at spørge hende om noget. Inden dagens yogatime var hun en smule tilbageholdende med at fortælle, hvad der er det særlige ved SUP-yoga.»Jeg havde ikke lyst til at skulle sætte alt muligt i hovedet på dig, for jeg kan allerbedst lide, at folk får deres egen oplevelse, uden at det er mig, der fortæller, hvordan de skal føle, at SUP-yoga er«, siger hun.Et stykke derfra letter endnu et charterfly fra Kastrup Lufthavn. Ude på Øresund er det store fragtskib nu to timer borte, og de små sejlbåde er så småt begyndt at søge mod havn i takt med solen, der langsomt daler mod horisonten.Inde på stranden sætter Maiken Toft hængelås på en blå container fyldt med flydende tæpper.mikkel.thuesen@pol.dk .Fakta: OPLEV Copenhagen Yoga FestivalI denne weekend er der yogafestival på Tiøren på Amager. Der er undervisere fra hele verden, livemusik, udstillere og madboder.Åbningstider: Lørdag 8-24 og søndag 8-17.30. Der er gratis adgang på festivalpladsen og til hele børneyogaprogrammet.WWW copenhagenyogafestival.dk Vegetarisk Festival holdes samme sted.WWW vegetariskfestival.dk.HAWAII MØDER HATHA Hvad er SUP-yoga?V SUP er en forkortelse for Stand Up Paddle. Ved hjælp af en åre padler du hen over vandet, mens du står oprejst på et surfbræt. SUP har sine rødder i den hawaiianske surfkultur.V SUP-yoga er en nyere form for yoga. I Danmark kan det typisk prøves i større byer, men det er fortsat en niche.Oftest er det den ældgamle indiske Hartha-yoga, der udføres.V Det er efter sigende den svenske yogainstruktør Rachel Brathen, der kom på ideen med at kombinere SUP og yoga.Det er første gang, at SUP-yoga er et tilbud på Copenhagen Yoga Festival.
Når yoga sættes på et forvokset surfbræt, bliver det en leg. Ikke legende let, men legende sjovt. Det spirituelle ved almindelig yoga vaskes bort af risikoen for en tur i baljen. Kom med til SUP-yoga.
Kølby er en lille, hyggelig landsby i Vesthimmerland med eget gadekær, masser af små huse, hvoraf flere er sat flot i stand - og placeret blot to-tre km fra Limfjorden.Flere huse står dog tomme eller er sat til salg, selv om den svenske energigigant Vattenfall har været på opkøb i og omkring landsbyen. Til glæde for nogle, til vrede og frustration for andre.Vattenfall lever af at producere og sælge energi, og selskabet har allerede 13 store vindmøller placeret på en lang række langs med Limfjorden - 11 af de 13 placeret meget tæt på vandkanten.Men nu vil Vattenfall bygge endnu flere møller på stedet med navnet Nørrekær Enge.Den nye plan lyder på yderligere 40 150 meter høje vindmøller placeret i lige rækker bag de eksisterende 13 møller. For at få den plan til at fungere har Vattenfall været rundt i området og opkøbt i alt 13 ejendomme samt indgået købsoptioner på yderligere 13 - som selskabet har lovet at overtage, hvis planerne falder på plads, og vindmøllerne bliver rejst.Høringsfristen for indsigelser mod det, der kan blive Danmarks største vindmøllepark på land, var for godt en uge siden. Men Vattenfall føler sig så sikker på projektet, at man allerede er i fuld gang med at rive nogle af de opkøbte ejendomme ned. Derfor er gravko og traktorer i fuld gang på Nørrekærsvej, hvor en ejendom allerede er væltet, og en anden har fået fjernet vinduer, tagsten og andet, der kan genbruges.Mikkel Amager bor mindre end to km fra Kølby, og han er alt andet end begejstret for Vattenfalls planer: »Det virker, som om Vattenfall gør alt, hvad de kan, for at kortslutte det lokale demokrati.De skaber splid i befolkningen. Det er klart, at der er nogen, der ser en fordel i at sælge. Men jeg er flyttet på landet for at bo her sammen med min familie, væk fra storbyen, væk fra storpolitikken og væk fra storkapitalen.«.Skræmmer folk væk»Derfor føler jeg afmagt, når et firma som Vattenfall pludselig står og banker på døren og siger, at de lige vil stille nogle flere vindmøller op her,« forklarer Mikkel Amager.Samme holdning har Christian Hald Madsen, som er nærmeste nabo til den ene af de 13 eksisterende møller, der blev stillet op i 2009.»Når man nu river huse ned, er det et kraftigt signal at sende til dem, der bor her.Min frygt er, at det bliver svært at få nye beboere til området. Man kan allerede i dag se de 13 vindmøller, vi har, men de nye møller vil være 25 meter højere, og der vil være mange flere af dem,« påpeger Christian Hald Madsen.»Potentielt nye beboere vil blive mødt af at rent vindmøllehav - og muligvis vil det være helt umuligt at sælge sit hus.« I dag kan Christian Hald Madsen og hans familie - når vinden kommer fra vest, hvilket den gør det meste af tiden - høre en konstant rumlen fra vindmøllerne. Det bliver næppe mindre, når eller hvis de 13 møller bliver til 53.Christian Hald Madsen, der for en uge siden blev far til en lille datter, er lige nu i gang med at renovere sit hus. Han har ingen planer om at sælge, men er bekymret for, hvordan det fremover vil være muligt at tiltrække nye børnefamilier, så der fortsat kan være liv i områdets skole, sportsklubber og foreninger.Hos Vattenfall lægger kommunikationschef Arne Rahbek ikke skjul på, at opkøb af naboernes ejendomme er en helt bevidst strategi: »Vi har købt op for at udnytte området optimalt, hvilket jeg ikke opfatter som noget negativt. Jeg tror, at alle, vi har handlet med, føler sig ordentlig behandlet,« lyder det fra Arne Rahbek.Optimal placering»Jeg ved godt, at der er nogen, der mener, at vi er skyld i fraflytningen. Men vi føler tvært imod, at vi har hjulpet nogle mennesker ved at give dem en fair pris for deres hus, så de får mulighed for at starte på en frisk et andet sted.« Ifølge Arne Rahbek er placeringen ved Limfjorden tæt på Aggersund et af de allerbedste steder i Danmark at placere en vindmøllepark inde på land, fordi vinden er rigtig god, og fordi der ikke er ret mange naboer, som kan føle sig generet af møllerne.Den foreslåede vindmøllepark er et projekt til 1,1 mia. kr., hvor lokale vil blive tilbudt ejerandele, så de også kan få andel i den fremtidige indtjening. Hele parken vil, hvis alle 40 nye møller bliver opført, i alt kunne levere strøm nok til 135.000 familiers årlige forbrug.»Vi betragter vindmølleparken som et kraftværk,« forklarer Arne Rahbek.Han understreger, at Vattenfall har et klart mål om at blive rigtig stor på grøn energi, og at man derfor har solgt en stribe eksisterende kulkraftværker, bl. a. Nordjyllandsværket, Amagerværket og Fynsværket, for i stedet at satse på vind - og på lidt længere sigt også på solenergi. Netop når det handler om solenergi, har Vattenfall planer om at bygge regulære solcelleparker i Danmark.Arne Rahbek peger samtidig på, at Vattenfall med sine opkøb af naboejendomme har forsøgt at komme naboerne i møde. Ifølge reglerne skal der som minimum være en afstand til nærmeste nabo, der svarer til fire gange vindmøllens højde, det vil sige minimum 600 meter, hvis vindmøllen er 150 meter høj.»Vi sørger for, at der er mellem 850 og 1.000 meter til nærmeste nabo,« forklarer Arne Rahbek.Han kan også fortælle, at Vattenfall i forbindelse med planerne om at etablere en stor vindmøllepark i Tønder Kommune har opkøbt ca. 30 naboejendomme - selv om projektet her - i hvert fald indtil videre - har mødt så stor modstand, at det er sat i stå.Til grinKritikerne af projektet ved Limfjorden, der også tæller Leif Pedersen med bopæl et par hundrede meter fra Aggersundbroen, betegner det som absurd, at man vil tillade 40 nye 150 meter høje vindmøller blot to år efter, at man har brugt 170 mio. kr. på at fjerne et antal 65 meter høje højspændingsmaster og tilhørende luftkabler omkring Aggersundbroen med det klare mål at »gøre de danske landskaber kønnere«. »Det er helt til grin,« lyder det fra Leif Pedersen, der har boet her siden 1977 og alle årene har set på de højspændingsledninger, der nu er væk.»Man har fjernet de 65 meter høje højspændingsmaster - og vil nu erstatte dem med 40 150 meter høje vindmøller. Det er jo gakgak.« Leif Pedersen, som er pensionist, har siden 2006 kæmpet indædt mod de store vindmøller og har samlet i alt 23 ringbind med materiale om sagen. Han har også været med til at indsamle 585 underskrifter mod de kommende 40 vindmøller. Og han har ingen planer om at opgive sin modstand.Vattenfall, der er ejet af den svenske stat, er én af de to største vindmølleoperatører i Danmark. Men det er langt fra kun den svenske gigant, der er begyndt at købe ejendomme op for at få plads til sine stadig større vindmøller.I forbindelse med rejsning af vindmøller er der de senere år blevet opkøbt ejendomme ved Tønder, Haderslev, Hjørring, flere steder på Lolland og ved Nees i Vestjylland.Vattenfall er formentlig det selskab, der har brugt metoden mest, men ofte bliver der også revet nogle huse ned, når mindre grupper af vindmøller bliver rejst rundt om i landet.Ifølge direktør Christian Kjær fra Danmarks Vindmølleforening er det blevet normalen, at der opkøbes ejendomme i forbindelse med rejsning af nye vindmøller.»Der indgår ofte hushandler i projekter med vindmøller for på den måde at hjælpe på utilfredse naboer. Vi ser også mange tilfælde, hvor folk håber på, at deres ejendom vil blive købt op, ikke mindst i de områder, der i forvejen er ved at blive affolket,« fortæller Christian Kjær, der mener, at tilskudsordningerne til produktion af vindmøllestrøm har været skruet forkert sammen, så der har været for mange penge til projektmagerne.Landdistrikterne: Pas på»Derfor er der blevet købt en masse ejendomme op, eller jordejerne er blevet betalt en masse penge for at have vindmøllerne stående på deres jord. Fremover tror jeg, at der bliver færre penge i projekterne, og dermed også færre penge til at købe ejendomme for,« lyder det fra Christian Kjær.Han fortæller samtidig, at der lige nu er flere projektmagere, der er kommet i klemme, fordi de allerede har opkøbt ejendomme, men efterfølgende har fået deres projekter bremset af enten folkelige protester eller kommunalpolitikere, der - måske på grund af det kommende kommunalvalg - ikke har ønsket at godkende omstridte vindmølleprojekter.I Landdistrikternes Fællesråd er formand Steffen Damsgaard ikke ubetinget begejstret for, at boliger bliver revet ned for at give plads til flere vindmøller.»Vi ønsker ikke, at landdistrikter skal være tomme områder uden mennesker, hvor der bare er plads til vindmøller og andre energianlæg.Men jeg vil heller ikke afvise, at der kan være steder, hvor det kan give god mening at rive nogle enkelte huse ned for at give plads til vindmøller,« siger Steffen Damsgaard.»Vi ser den udvikling, som er i gang, hvor et selskab som Vattenfall satser stort og vil rejse 40 nye vindmøller et enkelt sted. Men jeg er også bekendt med andre tilfælde, hvor man køber tre, fire, fem, seks eller otte huse af lodsejere, hvilket er mere almindeligt og lettere at acceptere.« Steffen Damsgaard håber, at opkøbene kan være med til at fjerne nogle af de gener, som mange mennesker oplever, når der bliver rejst vindmøller tæt på deres hus.»Hvis man kan få lokal opbakning, og projektmagerne også går ind og hjælper dem, der bor uden for den lovpligtige afstand for, hvornår man har ret til erstatning, kan det være en god idé. Men jeg er ikke tilhænger af, at man opkøber ejendomme og river dem ned i større omfang.«.Energiminister bakker opDen danske energi-og klimaminister Lars Chr. Lilleholt (V) er som udgangspunkt positiv over for idéen om at lade vindmølleinvestorer opkøbe naboejendomme.»Hvis det er en løsning, hvor folk selv kan vælge, om de vil sælge, kan det være en udmærket model. Det kan også handle om boliger, der ellers ville være svære at sælge.Men det er afgørende, at der er lokal opbakning.Hvis der ikke er bred opbakning, giver det problemer i forhold til hele den grønne omstilling,« mener Lars Chr. Lilleholt.Han er også positiv over for at bruge større områder til at etablere egentlige solcelleparker.I 2018 og 2019 vil staten gennemføre udbud, der skal sikre mere grøn energi, og hvor producenter kan byde ind med projekter indenfor f. eks. sol-eller vindenergi.»På den måde indfører vi konkurrence mellem sol og vind. Spørgsmålet vil så være, hvor meget sol-eller vindenergi man kan få for et bestemt beløb,« forklarer energiministeren.Hos Vattenfall fortæller landechef for Danmark, Michael Simmelsgaard, at man også har store planer, når det handler om solenergi.»Hvis det kan give et fornuftigt afkast, vil vi etablere solcelleparker, ligesom vi har gjort i bl. a. Storbritannien. Her har vi f. eks.en solcellepark, der fylder fire hektar og kan producere fem megawatt - og er placeret sammen med en vindmøllepark,« forklarer Michael Simmelsgaard.Formanden for Landsforeningen Naboer til Kæmpevindmøller, Henriette Vendelbo, ser helst vindmøllerne så langt væk, at ingen kan se dem.»Generelt mener jeg slet ikke, at man bør rejse flere vindmøller inde på land. Og hvis man gør, så skal man op på en afstand til den nærmeste bolig på mindst 10-11 gange vindmøllens højde, før det bliver tåleligt,« siger Henriette Vendelbo.Skal man ud på 10-11 gange møllens højde, vil det betyde en afstand på over 1,5 km til den nærmeste nabo - langt mere end de 600 meter, der er krævet i dag.I Vesthimmerland er Mikkel Amager egentlig positiv over for vindmøller, han har bare fået nok: »Jeg har ikke noget imod vindmøller og har faktisk en andel i de 13 møller, der allerede står her. Men straks, man siger noget grimt om vindmøller, bliver man beskyldt for at være klimaskeptiker og for at være medansvarlig for, at Jorden vil gå under. Vi føler med vores protester, at vi er oppe imod en vindmøllelobby, som vores lovgivning og regler slet ikke er gearet til at stå op imod,« lyder det fra Mikkel Amager.lars.from@jp.dk Det virker, som om Vattenfall gør alt, hvad de kan, for at kortslutte det lokale demokrati.Mikkel Amager, Vesthimmerland.Fakta: Vindmøller i stedet for ejendommeOver hele landet køber elselskaber og projektmagere ejendomme op for at rive dem ned for på den måde undgå utilfredse naboer. Her er et udpluk: Hjørring - Høgsted: Wind Estate A/ S har forbindelse med et vindmølleprojekt opkøbt og nedlagt to ejendomme. Nørrekær Enge: Vattenfall har opkøbt 13 ejendomme og er i gang med at rive dem ned.Optioner på yderligere 13. Nees: I Nees har Hofor købt en ejendom. Gram-Tiset: I forbindelse med et mindre vindmølleprojekt er mindst tre ejendomme nær vindmølleområdet blevet opkøbt. Tønder - Haved: Vattenfall havde planer om at bygge mindst 30 vindmøller og havde derfor indgået 30 købsoptioner på ejendomme.Planerne er indtil videre stillet i bero. Lolland: Energiselskabet Hofor fra hovedstaden bygger seks vindmøller i Korsnakke, og i den forbindelse har selskabet købt en ejendom. I Rødbyfjord har man købt tre ejendomme og givet købstilbud på 17 andre. I Tjørneby har man købt to.
Projektmagere, der vil rejse nye vindmøller, har fundet en ny måde at skaffe plads til deres stadig større vindmøller på: De køber naboernes huse eller indgår købsoptioner, så der bliver færre protester og klager, når planerne om nye vindmøller bliver præsenteret. Energiministeren er positiv, mens man hos Landdistrikternes Fællesråd ser både positive og negative sider.
Socialdemokratiets EU-ordfører Peter Hummelgaard satte allerede midt i Helle Thorning-Schmidts regeringsperiode spørgsmålstegn ved strategien i samarbejdet med Dansk Folkeparti.Thorning lagde DF på is, men Hummelgaard kunne se fordelene ved at samarbejde om det, man var enige om.»Uanset hvad man mener om Dansk Folkeparti og deres holdninger, så ville vi efter min mening svigte de kortest uddannede og de lavestlønnede stort, hvis vi ikke benyttede os af det velfærdsflertal, som venstrefløjen, Socialdemokratiet og Dansk Folkeparti har sammen. Jeg er derfor rigtig glad for og stolt over, at vi er begyndt at gøre det inden for det seneste års tid,« siger Peter Hummelgaard.I denne uge var han medafsender af en kronik med titlen ' Socialdemokrater: Vi foretrækker at få beskidte hænder fremfor at sove med dem under dynen'. En kronik, der forsøger at gøre status over, hvor Socialdemokratiet ser sig selv lige nu.En af ændringerne er et tæt samarbejde med Dansk Folkeparti, der i det seneste halve år har udgjort en magtakse, som har været umulig for regeringen at komme udenom: De har bl. a. forhindret topskattelettelser, en senere pensionsalder og en boligskattereform, der prioriterede de rigeste.LufthavnenPeter Hummelgaard er 34 år, vokset op i et arbejderkvarter i en boligblok i Kastrup på det ydre Amager.Hans mor vaskede det brugte service fra flyene i lufthavnen om natten, hans far håndterede bagagen i lufthavnen. Han har været aktiv i Socialdemokratiet siden 2000, er blevet kaldt ' fremtidens socialdemokrat'.»Jeg er valgt i et område på Amager, hvor der bor mange arbejdere.Åh, det har pint mig, at de folk i boligblokken, som jeg er vokset op sammen med, har valgt at stemme på Dansk Folkeparti i stedet for Socialdemokratiet. Jeg har haftså svært ved at se, hvordan Dansk Folkeparti kunne være den rigtige repræsentant for dem.« Har de fortalt dig, hvorfor de skiftede til Dansk Folkeparti? »Noget af det skyldes, at vi ikke har accepteret de udfordringer, de har oplevet. Noget af det skyldes regeringssamarbejdet med De Radikale, hvor vi ikke kunne levere den tryghed, som de ufaglærte efterspurgte.Noget af det handler om, at folk, der havde en reel bekymring for konsekvenserne af indvandringen, blev udskammet og beskyldt for at være racister.« Men nu har I etableret en alliance med Dansk Folkeparti. Møder det ikke også kritik? »Jo, der bliver motivforsket rigtig meget - særligt af dem, der forhåbentlig bliver vort parlamentariske grundlag efter næste valg. Det er lidt trættende. Jeg er jo ikke blevet mindre kritisk over for Dansk Folkeparti på de områder, hvor vi er dybt uenige - f. eks. om EU-politikken.« For halvandet år siden valgte tre socialdemokrater - Mette Gjerskov, Yildiz Akdogan og Daniel ToftJakobsen - at stemme mod partilinjen, da lovforslaget om at forlænge ventetiden på familiesammenføring fra ét år til tre år for flygtninge med midlertidig status skulle til afstemning i Folketinget. De kunne ikke stå inde for stramningerne.Fylder meget hos vennerneSiden har partiet gennemført ' Danmarks største politiske samtale', hvor medlemmer over hele landet har været involveret i at formulere det nye principprogram ' Fælles om Danmark'.Hvor meget fylder den interne kritik af, at I har nærmet jer Dansk Folkeparti for meget på udlændingeområdet, i dag? »Internt fylder den ikke særlig meget. Og jeg oplever heller ikke, at den fylder meget blandt vores vælgere. Men den fylder meget hos vores venner i vort parlamentariske grundlag og deres vælgere.«.Afhoppede socialdemokraterMen de kritiske vælgere fra venstre-fløjspartierne kan meget vel være afhoppede socialdemokrater.Berlingskes opgørelse over vælgervandringer viser nemlig, at Socialdemokratiet har mistet godt 125.000 medlemmer til SF, Enhedslisten, Alternativet og De Radikale.Til gengæld har de samme partier også afgivet til Socialdemokratiet, nye medlemmer er kommet til udefra, og mere end 100.000 stemmer er trukket over midten fra blå blok.Mere end 50.000 er vælgere, der tidligere har stemt på Dansk Folkeparti.Og nogle af dem kommer fra Hummelgaards eget kvarter i Kastrup.»Jeg står relativt tit på gaden i Kastrup og Tårnby, hvor folk kommer over og fortæller, hvor glade de er for det, vi gør nu. At vi sikrer balancen i udlændingepolitikken, og at vi igen taler de kortest uddannedes og lavest lønnedes sag.«.isk@bt.dk '' Noget af det handler om, at folk, der havde en reel bekymring for konsekvenserne af indvandringen, blev udskammet og beskyldt for at være racister Peter Hummelgaard.Fakta: PETER HUMMELGAARDFødt 17. januar 1983 i Kastrup.Folketingsmedlem for Socialdemokratiet siden 2015, opstillet i Tårnbykredsen.Uddannet jurist, cand. jur. 2012.Formand for Dansk Socialdemokratisk Ungdom 2008-2012.
INTERVIEW Socialdemokratiets Peter Hummelgaard har haftdet svært med at se naboerne i det arbejderkvarter, hvor han selv er vokset op på Amager, stemme på Dansk Folkeparti.
Husk også lige at se, hvor I går«, siger Jens Erik Norlander Stein, kraftværkschef på Amagerværket, og nikker mod jorden.Det er ellers svært ikke at gå med næsen i sky og blikket stift rettet mod himlen her ved Amagerværket, hvor et af Danmarks højeste monumenter rager mod himlen.Man skal vippe hovedet helt bagover på den måde, hvor man nærmest ikke kan undgå at åbne munden lidt, for at overskue Amagerværkets 150 meter høje skorstene.Om lidt forsvinder den ene af de tre. Det er den, hvis top er omkranset af et stillads med teksten ' Farvel'. Går alt efter planen, starter nedrivningen i næste uge, hvor de 5.000 tons beton, der nu står rejst direkte op i luften, skal ned at ligge.Skorstenen pilles ned, fordi den har været brugt i kulforbrændingen, som der skal lukkes ned for på Amagerværket. Fra næste år skal der kun afbrændes træpiller og flis.Gummiged i over 100 meters højdeSkorstenen rager op fra et forbrændingsanlæg, der også er en byggeplads, hvor der efterhånden er trængselsproblemer.Rundt om skorstenen er Danmarks nuværende største anlægsprojekt ved at blive realiseret. Det 30 år gamle kraftværk skal fornys, og det inkluderer en omlægning fra kul til biomasse.Men også i området omkring Amagerværket vælter byggeprojekterne frem. Lige nu står der en kabelpark til vandsport, en skibakke er under konstruktion, og på sigt kommer der også et udsigtspunkt, hvor københavnere og turister fra kraftværket vil kunne kaste et blik ud på Øresund i den ene retning og København i den anden.Skorstenen rager op lige midt i noget af det, der skal være med til at fortsætte Amagers udvikling.»Skorstenen står virkelig i bull's-eye«, siger Jens Erik Norlander Stein med reference til de mange nye byggeprojekter og turistmål i området.Kraftværkschefen tilføjer, at man derfor ikke kan sprænge skorstenen i stykker.Tung dynamit er ikke en mulighed, og derfor skal »hvad man med lidt god vilje vil kalde en gravko« hejses 150 meter op i skorstenens indre. Den gravkolignende maskine har edderkoppeben og kan sætte sig fast på toppen af skorstenen. Som Jens Erik Norlander Stein beskriver den, lyder det mest af alt som noget fra en Transformers-film.Oppefra vil den begynde at gnave sig vej gennem 5.000 tons beton, som den vil spytte ned i skorstensløbet.Fra en åbning i bunden skal betonen fragtes ud for at blive knust i småstykker og blive gjort klar til genanvendelse.Beton genanvendes i byggeprojektFor skorstenen rives ikke bare ned og lægges i graven. Planen er, at den skal genopstå som den støjafskærmende mur omkring et nyt genbrugscenter i Sydhavnen.Det er første gang i nyere tid, at man i Danmark forsøger at bygge med 100 procent genbrugsbeton.Genhusningen af betonen er del af en større genbrugscyklus, som er sat i gang af Hofor, Amager Ressource Center og Københavns Kommune.»Når man bygger noget, så følger der også en forpligtelse med, og her er bæredygtigheden vigtig. For os er det helt perfekt, at skorstenen kan genanvendes i projektet - det er en ren win-win«, siger kraftværkschef Jens Erik Norlander Stein.Hvis ikke samarbejdet mellem de tre parter var kommet i stand, skulle skorstenen på et tidspunkt være pillet ned alligevel.Ifølge kraftværkschefen ville betonen sandsynligvis være blevet deponeret.Normalt genbruges beton primært til genopfyldning af vejbaner. Men det har været en ambition fra forvaltningen i Københavns Kommune at teste, om man kan bygge med 100 procent genbrugsbeton.Det siger enhedschef Merete Kristoffersen fra teknik-og miljøforvaltningen: »Vi vil gerne have mest mulig genanvendelse ind i projektet, og derfor har vi valgt at genbruge skorstenen. Det er helt i tråd med hele tankegangen bag genbrugscenteret«, siger hun og fortsætter: »Det ville være meget lettere at købe materialet fra en betonfabrik. Men med et pilotprojekt som det her forsøger vi at vise vejen frem. Vi vil gerne have beton op i affaldshierarkiet og på den måde spare naturressourcer«.marie.lagoni@pol.dk 
En af de tre skorstene på Amagerværket skal rives ned. En maskine skal hejses op i over 100 meters højde og oppefra æde de 5.000 tons beton, der skal genanvendes i et nyt projekt i Sydhavnen.
Østre Landsret indledte i går retssagen, hvor de skal tage stilling til, om en af de mest berygtede forbrydere i nyere tid efter 33 år bag tremmer skal prøveløslades.Det, der for tre venner skulle være en hyggeligt campingtur på området Femøren på Amager, endte om morgenen 20. maj 1984 i et grusomt mareridt, da en mand pludselig dukkede op ved deres telt.Manden beordrede de tre venner ned på jorden og spurgte, om de ville skydes. Derefter dræbte han en 16-årig dreng og hans 20-årige kammerat med nakkeskud.Det lykkedes den tredje dreng på 16 år at slippe uskadt væk, mens kuglerne fløjtede omkring ham - kun hans jakke blev gennemboret af et skud fra pistolmanden.Året efter blev taxichaufføren Naum Conevski i Københavns Byret idømt livsvarigt fængsel for det meningsløse og koldblodige dobbeltdrab, der rystede nationen.Desuden blev han dømt for drabsforsøg og flere andre alvorlige forbrydelser.Vil hjem til MakedonienEfter mere end tre årtiers afsoning vil den nu 68-årige dobbeltmorder løslades på prøve og sendes til sit hjemland Makedonien. Her bor hans kone, børn og børnebørn.I maj afviste Københavns Byret hans ønske, men han kærede afgørelsen til Østre Landsret.Sagen vakte stor opsigt i 1980erne - ikke mindst fordi Conevski i forvejen havde skrevet sig ind i dansk retshistorie.Et par år forinden var han blevet dømt for at have voldtaget en kvinde, han som taxichauffør havde kørt hjem.Men en aviskampagne rejste så stor tvivl om hans skyld, at Den Særlige Klageret besluttede, at sagen skulle gå om.I den nye retssag blev Conevski frifundet for voldtægten. Det skete blot tre måneder før, han på Femøren blev dobbeltmorder.Under afsoningen af sin livstidsdom blev Conevski erklæret sindssyg og anbragt på Sikringen, hvor man anbringer de farligste sindssyge kriminelle. Den lå dengang i Nykøbing Sjælland, men er siden flyttet til Slagelse.Anbragt på lukket afdelingSenere blev farlighedsdekretet ophævet, og han blev overført til Sct.Hans i Roskilde, hvor han nu er anbragt på en lukket afdeling. Her vurderer lægerne, at han er stabil og har været det længe.Nu skal Østre Landsret så tage stilling til, om den vurdering betyder, at han kan prøveløslades og sendes hjem. Det vides ikke, hvornår landsretten træffer afgørelse i sagen/ ritzau/.Fakta: FAKTADet er godt 33 år siden, at Naum Conevski dræbte to unge mænd og efterfølgende blev idømt livsvarigt fængsel. Nu vil han gerne prøveløslades. Københavns Byret afviste 9. maj hans ønske. Han kærede afgørelsen til Østre Landsret.Her kan du blive klogere på sagens forløb.Naum Conevski bliver oprindeligt dømt for voldtægt af en 42-årig kvinde, som han havde kørt hjem som taxichauffør.Men efter en aviskampagne bliver sagen genoptaget. I februar 1984 bliver han frifundet for voldtægten efter at have afsonet 471 dage af dommen.Kort tid derefter begår han dobbeltdrabet på Femøren 20. maj, hvor en 16-årig og 20-årig bliver skudt. En 16-årig formår at flygte.Politiet kommer på sporet af Conevski, da hans fingeraftryk bliver fundet på en kniv, der var blevet brugt til at punktere en af de unge mænds cykler.23. juli 1984 bliver han anholdt i Københavns Lufthavn, da han kommer hjem fra ferie.Mordvåbnet, som blev brugt ved dobbeltdrabet, bliver senere fundet i en garage tilhørende Conevski. Pistolen var stjålet under et indbrud hos en tandlæge i Vedbæk.26. juni 1985 bliver han idømt livsvarigt fængsel for dobbeltdrab, drabsforsøg, to røverier og voldtægt mod kvinder i 1979 og 1981, som han havde kørt hjem i sin taxi.Under afsoningen udvikler den tidligere taxichauffør en sindssygdom, og i 1988 bestemmer myndighederne, at han på grund af sin farlighed skal flyttes til sikringsanstalten i Nykøbing Sjælland.Efterfølgende bliver farlighedsdekretet ophævet, og han bliver flyttet til Psykiatrisk Center Sct.Hans i Roskilde, hvor han stadig befinder sig.Flere gange har myndighederne undersøgt, om det er forsvarligt at overføre Conevski til Makedonien, og embedsmænd har i den forbindelse besøgt Makedonien.I maj 2017 afviser Københavns Byret, at Conevski kan prøveløslades og rejse hjem til familien i Makedonien. Han kærer afgørelsen til Østre Landsret. / ritzau/ Kilder: Ekstra Bladet og Ritzau.
LIVSVARIGT FÆNGSEL I 1984 dræbte Naum Conevski to unge på Amager. Byret har afvist løsladelse, så nu skal landsret tage stilling.
Marcel Lychau Hansen, Amagermanden51 år, dømt i 2011 for adskillige forbrydelser blandt andet mordMarcel Lychau Hansen, der blev kendt som Amagermanden, fik i december 2011 livstid for et rovmord, et sexdrab samt seks grove voldtægter - heraf en firedobbelt. Forbrydelserne var begået i perioden fra februar 1987 frem til september 2010.Under retssagen - hvor Amagermanden nægtede sig skyldig - kom det frem, hvordan han havde udtænkt en plan for at fjerne mistanken fra sin person.Her var det planen, at et familiemedlem skulle overfalde en tilfældig person på gaden og i den forbindelse plante dna på offeret i form af af sæd, Amagermanden havde sendt til familiemedlemmet i et kondom.AMAGERMANDENS ' KARRIERE' indledtes med to drab. Det første skete i 1987, hvor den 73-årige enke Edith Louise Andrup blev dræbt i sin lejlighed i Valby. Her bedøvede Amagermanden den 73-årige med æter, hvorefter han dræbte hende ved at strangulere hende med sine bare hænder. Efter mordet stjal han hendes smykker og penge og efterlod et tændt stearinlys samt åbnede for fire gashaner i køkkenet i et forsøg på at sprænge lejligheden.I 1990 dræbte han skolelæreren Lene Rasmussen, der i august var cyklet til Kalvebod Fælled på Amager for at kigge på fugle.Fire dage senere blev liget af skolelæreren fundet voldtaget og kvalt. Efter den brutale gerning stjal Amagermanden offerets sølvring og ur, hvilket han formentlig gjorde som et trofæ.DET VAR SKØDESLØSHED, der fældede en af de værste serieforbydere i nyere dansk retshistorie. Efter sin sidste voldtægt, begået i en haveforening på Vestamager, tabte Amagermanden det brugte kondom på vejen væk. Den dna, politiet fandt i kondomet, matchede dna efterladt af gerningsmanden til en grov voldtægt begået på Amagerkollegiet i 2005 samt dna fra gerningsmanden til det dengang uopklarede mord på Lene Rasmussen på Kalvebod Fælled.Senere kædede diverse fund ved ransagninger hos Amagermanden og hans familie ham sammen med den firedobbelte voldtægt på Ingolfs Allé i 1995 samt rovmordet på Edith Louise Andrup i 1987.Vera Vildmyren skreg for sit liv i mindst ti minutter42 år, norsk stewardesse, myrdet på Hotel Scandinavia i København i 2010 Den norske stewardesse Vera Vildmyren blev tæsket ihjel på et hotelværelse på Radisson Blu-hotellet på Amager i Københavnm i marts 2010 af en rumænsk tyveknægt. Han fik 14 års fængsel og udvisning.Den dengang 59-årige rumæner forklarede under sagen, hvordan han var i København for at stjæle og begå indbrud. Egentlig var det lejligheder på Islands Brygge, der var målet for den dags tyvetogt, men da der der var lys i lejlighederne, tog han i stedet ind på hotellet, hvor han satte sig i baren og fik nogle drinks.Derefter luskede han rundt på hotellets gange, hvor han tog i dørene, og da han nåede til værelse 2025, hvor stewardessen var indlogeret, så han, at stod døren på klem.Under retssagen viste billeder fra adskillige overvågningskameraer rumænerens tur rundt på hotellet.INDE PÅ VÆRELSET blev han overrasket af kvinden, der netop kom ud fra badeværelset.Han overfaldt kvinden, der blev slået med et brækjern og snittet med en hobbykniv. En brutal dødskamp, hvor den skrækslagne kvinde søgte at afværge angriberen og skreg for sit liv.Det tog ham lang tid at dræbe kvinden. Vidner hørte hende skrige for sit liv i mindst ti minutter.Selv om hotelpersonalet forsøgte at finde ud af, hvor skrigene stammede fra, fandt de ikke ud af, hvad der var foregået.DET VISTE SIG, at den rumænske mand tidligere var dømt for drab i sit hjemland. Han.MANER TIL EFTERTÆNKSOMHED: Unge kvinder, tænk jer omSager om voldtægt og sexovergreb har altid været i Anne Birgitte Stürups fokus. I 90' erne var hun i nævningeting med nogle grove voldtægtssager for at få retten til at sætte straffen meget op i disse sager, hvilket herefter blev stadfæstet af Højesteret.Samtidig har hun kontante holdninger i forhold til voldtægtsdebatten, der med jævne mellemrum koger op.- Overfaldsvoldtægter, hvor en gerningsmand overfalder en tilfældig kvinde, kan man ikke gardere sig imod. Men langt de fleste voldtægter sker, hvor parterne kender hinanden i forvejen, forklarer hun.- Og her mener jeg - desværre - at de unge kvinder bør tænke sig om, når de er i festligt lag. Lad være med at gå alene med en fyr hjem for at se hans hundehvalp eller ud for at kigge på stjerner. Sørg altid for at være sammen med en veninde eller på anden måde tage sine forholdsregler.HUN MENER, at kvinder skal gå klædt præcis, som de har lyst til, ligesom en voldtægt aldrig er kvindens skyld! Adfærd og påklædning er aldrig en opfordring, og det skal drenge og mænd forstå.- Det her handler ikke om at at være ufri. Det handler om, at man - desværre - må tage højde for, at unge mænd kan være lystne og ikke altid forstår signalerne. Det gælder mange unge mænd og især mange med indvandrerbaggrund.- Jeg erkender, det er trist, at man skal undervise i dobbeltmoral. Men voldtægt har gruopvækkende konsekvenser for pigen, hvad enten gerningsmanden bliver dømt eller ej. Sexovergreb er svært traumatiserende, mener Stürup.UNDERVEJS I KARRIEREN har hun flere gange holdt oplæg for politibetjente om sexovergreb, og hun vurderer, at de unge betjente ikke altid helt forstår, hvor alvorlige, mentale konsekvenser en kvinde får af et sexovergreb.- Så fortæller jeg dem, at de skal forestille sig, at de bliver fastholdt af to hærdebrede mænd og voldtaget analt. Først der kan jeg se på deres ansigter, at de forstår, hvor slemt det er, siger Anne Birgitte Stürup.slog en cellekamerat - en kritiker af Ceausescu-diktaturet - ihjel i 1985 og fik 20 års fængsel for forbrydelsen. Drabet menes at være bestilt af den rumænske sikkerhedstjeneste Securitate. Han afsonede otte år af den dom, inden rumænerne satte ham på fri fod.Her hjemme vakte det en del opsigt, da den rumænske morder i Ekstra Bladet bad om at afsone hele dommen i et dansk fængsel frem for at blive udvist til Rumænien. Hans bøn skyldtes, at forholdene i danske fængsler er langt bedre end den hverdag, der venter manden hjemme i Rumænien.Antonio Curra dræbt af to fætre på Nørrebro19 år, italiensk rygsækturist, myrdet på gaden i København i 2003 Den 19-årige italienske rygsækturist Antonio Curra blev dræbt på hjørnet af Blågårdsgade og Åboulevarden på Nørrebro i København i august 2003. Gerningsmændende - to fætre - blev efterfølgende dømt for drab og udvisning.Antonio Curra var ankommet til København nogle få timer inden, han blev dræbt.Her var han taget til Nørrebro for at købe noget hash, og i den forbindelse var han rendt på de to fætre, der havde tyrkisk indvandrerbaggrund.MORDET GJORDE mange københavnere ophidsede, den slags meningsløs vold - og så midt i vores hovedstad! Da der blev arrangeret en mindehøjtidelighed på gerningsstedet, mødte 4000 mennesker op - heriblandt Antonio Curras søster og forældre.Sagen vakte stor opsigt i danske medier, da de to fætre, som dengang var hhv. 19 og 17 år gamle, gentagne gange gav udtryk for deres had til Danmark. ' Fucking luderland', blev sætningen, der gik igen i alle medier.I forbindelse med dommen blev fætrene udvist fra Danmark, og efter afsoning blev de sendt til Tyrkiet.I 2009 VAR der kommet ondt blod mellem fætrene, og i oktober kulminerede uvenskabet med, at ældstefætteren dræbte sin to år yngre fætter.Dramaet udspillede sig i den yngste fætters hjem i byen Konya i Tyrkiet. Han blev han ifølge politiet skudt i hovedet i sin entré.Ældstefætteren blev efterfølgende fundet med blod på tøjet, og efter 16 timers forhør indrømmede han at have slået sin fætter ihjel.Anne Birgitte Stürup har været anklager på en række meget voldsomme og opsigtsvækkende straffesager op gennem 00' erne:.

Spørgsmålet om, hvordan vi vil udforme vores velfærdssamfund, skal ikke bestemmes af EU. Det er snart kommunalvalg, og næsten 10.000 kandidater over hele landet kæmper for at komme i byrådet i deres lokalområde.Men hvor meget magt og mulighed for at investere i velfærd har de nyvalgte byrødder egentlig, når de samtidig skal leve op til EU's Finanspagt og den Budgetlov, der skal føre EU's skrappe krav til kommunerne ud i livet? Det spørgsmål satte Folkebevægelsen mod EU på Amager til debat på et valgmøde i sidste uge.Det er torsdag den 2. november.I panelet sidder tre kandidater til Borgerrepræsentationen i København: Lars Wess fra Socialdemokratiet, Gorm Gunnarsen fra Enhedslisten og Anders Sørensen fra Kommunisterne.Mens både Anders Sørensen og Gorm Gunnarsen er erklærede EU-modstandere, lægger Lars Weiss ud med at præsentere sig selv som glødende EU-tilhænger.Hans holdning er, at EU ikke er gået langt nok med konstruktionen omkring euroen og Finanspagten.EU-FINANSPOLITIK- EU skulle være gået langt videre og have haft en egentlig fælles EU-finanspolitik, så der var mulighed for at kanalisere penge derhen, hvor konjunkturerne rammer hårdervise, Hvis en væsentlig del af landenes skatteindtægter gik til EU, kunne der sikres en større økonomisk lighed regionerne imellem, erklærer den socialdemokratiske politiker.Han undlader at svare på et spørgsmål fra salen, om det betyder, at han er tilhænger af Europas Forenede Stater.Lars Weiss mener ikke, at det er EU's finanspagt, der er problemet. Problemet er derimod Danmarks fortolkning af Finanspagten.- Finansministerens måde at fortolke EU's regler på er skæv, fordi der bliver styret hårdest på serviceniveauet.København har ikke kunne øge sine serviceudgifter de sidste seks år, selvom vi hver måned får 1000 ekstra indbyggere.Men det er ikke EU's ansvar, det er Folketingets ansvar. Ministerens fortolkning af EU's finanspagt betyder, at vi kan bygge alle de skoler vi vil - men vi kan ikke ansætte flere lærere til at undest.siger Lars Weiss.Det er de danske politikere, der har udformet den Budgetlov, som implementerer Finanspagten i Danmark. Men det er samtidig sådan, at Budgetloven skal godkendes af EU-kommissionen, der også kan komme med henstillinger til Danmark. Hvis Danmark ikke lever op til EU's krav, risikerer vi at blive trukket millioner af euro i tilskud fra EU.PRESSER VELFÆRDENDe to andre politikere i panelet er skarpe kritikere af både Finanspagt og Budgetlov.Anders Sørensen fra Kommunisterne mener, at EU's krav til, hvor store de offentlige udgifter må være, gør det svært for København at tage hånd om de udfordringer, kommunen står overfor. Han henviser blandt andet til, at fem procent af københavnerne er arbejdsløse og at 5,3 procent af kommunens børnefamilier lever i fattigdom - København har masser af penge. Men EU og EUpartiernes beslutning om at underlægge sig EU-reglerne forhindrer os i at investere i flere offentlige arbejdspladser og få familier ud af fattigdom.EU's Finanspagt og Budgetloven lægger en stram økonomisk spændetrøje over kommunerne, siger Anders Sørensen.Han mener, at det er vigtigt, at de københavnske vælgere forstår, at der er en sammenhæng mellem EU og nedskæringerne på velfærden.- Befolkningen skal vide, at EU opsætter nogle rammer - uden den bevidsthed kan vi ikke sprænge rammerne.Forandringer kommer kun, når almindelige mennesker siger stop.Enhedslistens kandidat, Gorm Gunnarsen, er enig i, at EU presser kommunerne: - Finanspagten lægger en ramme for de offentlige budgetter, som bruges til at fjerne valget mellem en kurs i retning af flere og flere besparelser eller en kurs mod bedre løsning af fælles opgaver, siger han.FORSKELSBEHANDLINGEllers lægger Gorm Gunnarsen i sin indledning mest vægt på den forskelsbehandling, der er mellem EU-borgere og borgere fra ikke-europæiske lande, der bor i København. Han henviser blandt andet til, at mens alle EU-borgeres børn kan få mådersmålsundervisning på alle klassetrin, gælder det for børn fra ikke-europæiske familier kun fra 1.-4. klassetrin.- Københavns Kommune har også en Europaskole for EU-ansattes børn. Her har et flertal i Borgerrepræsenspørgsmålet netop besluttet at forkorte skoleåret med ti dage - i modsætning til den almindelige folkeskole, hvor kommunen stiller strenge krav om at eleverne ikke må tage længere ferie, siger Gorm Gunnarsen.Rina Ronja Kari, medlem af EU-parlamentet for Folkebevægelsen mod EU, deltager i mødet som " udspørger" af de tre kandidater. Hun vil vide, om det gør en forskel, om det er Folketinget eller EU, der stiller krav til de kommunale budgetter.Ja, klart, mener Anders Sørensen.- Spørgsmålet om, hvordan vi vil udforme vores velfærdssamfund, skal ikke bestemmes af EU. Det skal vi selv bestemme i Folketing, kommuner og regioner.Herhjemme har vi mulighed for at præge udviklingen og omgøre beslutninger, vi er uenige i. Det kan vi ikke, når EU bestemmer, siger han.Lars Weiss kan ikke se de store problemer i EU's styring.Han mener, at kommunerne har brug for økonomisk styring, uanset om den kommer fra EU eller fra Folketinget.- Hvis kommunerne får fuldstændigt frie hænder, kan det gå rigtigt galt. Var der ikke kommet en finanspagt fra EU, så ville der alligevel være en stram styring fra Finansministeriet af kommunernes økonomi.UDBUDEn spørger fra salen sætter fokus på EU's udbudsregler.Også her er vandene delt i panelet.- Vi skal slet ikke have EU's tvungne udbud. Og så skal vi i gang med at tage de udbudte opgaver tilbage til det offentlige. Men når opgaver bliver udbudt, så skal vi selvfølgelig gøre alt, hvad vi kan for at stille krav - og udfortationen dre de rammer, der er i dag, siger Anders Sørensen Lars Weiss erkender, at udbud af mindre opgaver betyder en masse bureaukrati og omkostninger. Men ellers erklærer han sig som tilhænger af EU-udbud, hvis bare det foregår på danske løn og arbejdsforhold.- Forbrændingsanlægget på Margretheholmen er snart færdigt. Her er franske, tyske, engelske, danske leverandører.Det er lykkedes at holde løn-og arbejdsvilkår efter danske overenskomster. Det er lykkedes at få sociale klausuler ind i kontrakterne. Det er ikke udbudsmekanismen, der er problemet, men derimod hvis vi politikere ikke stiller de rigtige krav, mener Lars Weiss.Den melding får Anders Sørensen fra Kommunisterne på banen.- Det kan godt være, at Lars Weiss har fundet en solstrålehistorie. Men der er altså flere skrækhistorier. Jeg har talt med mange af de udlændinge, der bygger vores metro. De har forladt deres børn og ægtefæller og rejst flere hundrede kilometer til et andet land for at tjene til dagen og vejen. På den måde er vores udbud med til at rive familier fra hinanden og dræne de fattige lande i Østeuropa for arbejdskraft, siger Anders Sørensen.Mødet slutter af med en opfordring til kandidaterne om at brede debatten om EU mere ud i kommunalvalgkampen og i samfundsdebatten generelt.EU skulle være gået langt videre og have haft en egentlig fælles EU-finanspolitik.Lars WEiss, sociaLdEmokratiEt om, hvordan vi vil udforme vores velfærdssamfund, skal ikke bestemmes af EU.ANDERS SØRENSEN, LISTE R.fakta om vaLgmødEtMødet blev afholdt torsdag den 2. november på Amager. Emnet var EU's indflydelse på de kommunale budgetter. Arrangør var Folkebevægelsen mod EU på Amager.Rina Ronja Kari, medlem af EU-Parlamentet for Folkebevægelsen mod EU, fortalte fakta om EU's økonomistyring og stillede spørgsmål til kandidaterne.I panelet sad to nuværende medlemmer af Københavns Borgerrepræsentation: Lars Weiss fra Socialdemokratiet og Gorm Gunnarsen fra Enhedslisten, samt Anders Sørensen, der stiller op for Kommunisterne på Liste R.
REPORTAGE Til debatmøde på Amager EU spiller en rolle i de danske kommuner! Så langt var der enighed blandt de tre kandidater, der tørnede samme sammen på Amager i sidste uge. Men hvor stor en rolle spiller EU? Og hvor meget kan politikerne sige fra?
Det var ugen, hvor Frank kom i centrum. Frank blev lovprist for sin intelligens. Frank sagde ting som »Intet menneske er blevet født uden at græde. Intet menneske er kommet tilbage fra de døde«, kunne man læse her i avisen i torsdags.Den Frank, vi taler om, er en robot, hvis skaber fik en kunstpris, og der var meget passende tale om kunstig intelligens. Så her er det, man normalt ville sige, at enhver lighed med virkeligheden er utilsigtet, men er den nu også det? I hvert fald kunne man samme dag møde en anden Frank, der måske nok ikke er vendt tilbage fra de døde, men da i hvert fald fik banket så meget gravmuld af sin politiske karriere, at han nu i et par perioder har siddet ganske solidt på Københavns overborgmesterstol. Og det kunne han godt tænke sig at gøre i fire år mere, forstår man.Men så kom der nogle frøer i vejen. Og en kridtugle og en TV-kok og en masse aktivister forenet hånd i hånd i kamp imod bulldozere - og for alt det grønne på Amager Fælled. Og så var det, som om Frank Jensens fire nye år, som for alvor vil bringe ham op i bykongeligaen på linje med forgængere som Kramer og Weidekamp, begyndte at ligne en vision, der kunne ende som et strandet skib i dyndet i strandengen på Amager. Og da først de Konservative og senere Venstre så småt luskede væk fra aftalen, som i forvejen blev bombarderet af en særdeles veltilpas venstrefløj, var Frank Jensen ved at være last man standing, så der skulle ikke meget kunstig intelligens til at hoppe fra den galej og erklære sig fri af gamle aftaler og villig til at undersøge alternativer til en placering af de 2.500 boliger, der skal blive til et nyt Amagerkvarter.Tilbage står - ud over frøer, kridtugler og skærmblomster - en række udeståender, som man siger: Kan man finde et andet sted? Vil de, der så skal bygge, bygge der? Og hvad så, hvis der også er frøer og TV-kokke det nye sted? Og var der ikke noget med to milliarder kroner, som man allerede har brugt? Så mange spørgsmål - så få svar. I hvert fald er det mere end tvivlsomt, om der kommer en afklaring før efter 21.november, når stemmerne til kommunalvalget er talt op, og to milliarder igen bliver andet end et abstrakt begreb, lidt ligesom kunstig intelligens.Abstrakt og mere kunstigt end intelligent virkede også regeringens plan om lavere bilafgifter i denne uge. Luften var tyk af beskyldninger om amatørisme og manglende forberedelse fra Dansk Folkepartis side, og i udkanten af byerne jamrede forhandlerne over, at Audierne hobede sig op. Men så - vupti - som en koldstart af en gammel Fiat en vintermorgen sprang man ud med en hel forkromet trafikpakke, så der for alvor kunne speedes op både på de danske landeveje og for kammeratskabet i den blå blok. I stedet for den 100 procent afgift for alle nye biler, som regeringen egentlig havde lovet, blev det til en noget mere teknisk løsning, hvor der til gengæld var en håndsrækning til lidt renere luft og færdselssikkerhed.Og noget mere motorvej og rabat, når man skal over broen hjem til Jylland, var der også, men det var ikke det bedste.Det allerbedste er, at det er tyskerne, der skal betale. OK, ikke kun tyskerne og ikke lige med det samme, men når man lige får skruet en vejafgift sammen, så skal udlændingene til at klinge i kassen, hvis de skal op ad E45. Og det bliver jo i høj grad til en udskrivning for Helmuth og Hannelore, når de skal på Vesterhavsferie i Passaten. Til gengæld kan de glæde sig over, at strandene er gratis, som en turistchef kommenterede i Politiken, og sådan er der altid noget positivt - man skal bare kigge efter det.Når det handler om politik, er der som regel også noget negativt - man skal bare spørge oppositionen, men i det her tilfælde kunne selv socialdemokraterne ikke rigtig mande sig op til at være sure, så Simon Emil Ammitzbøl kunne i ro og mag nyde sejren og sin intelligente løsning.Andre steder var der også efterspørgsel på løsninger. For eksempel på Nørrebro, hvor banderne efter en fredelig periode igen har fundet pistolerne frem, men stadig er elendige til at bruge dem og åbenbart kun kan finde ud af at ramme uskyldige forbipasserende - i denne uge var det tilfældigt offer nr.syv, der blev ramt af vildfarende kugler.For nu et øjeblik at være en smule grov, så er det lige før, man savner gamle dages rockere - de ramte da hinanden.Fra den lokale konflikt og bekymring til den globale: Donald Trump mod Kim Jong-un. Den frie verdens leder og et af verdens mest ufrie landes ditto tog endnu en runde i deres ordkrig i denne uge. Først var det The Donald, der fra FNs talerstol lovede bål og brand og total ødelæggelse af Nordkorea, hvis ikke »Raketmanden«, som han betegnede Kim Jong-un, droppede sine eksperimenter med missiler og atombomber. Og så var det Kims tur til at love at »tæmme den mentalt forstyrrede, amerikanske senile olding«. Det begynder at ligne to kamphaner, der puster sig op før en boksekamp, og det er jo ikke lige en sammenligning, der er sjov at tænke til ende.Her ville det virkelig være rart med en intelligent løsning - og den må gerne være mere menneskelig end kunstig.Det allerbedste er, at det er tyskerne, der skal betale.
KANTEN.
Det blonde hår sidder kækt til den ene side. Det charmerende smil, der i midten af 90' erne nærmest var folkeeje, strækker sig fra øre til øre.Selv om det er 23 år siden, Benjamin spillede Mads Krumborg i ' Krummerne 3', er han stadig let genkendelig.I biografen og på tv har danskere i årtier grinet ad familien Krumborg, når Krumme, Grunk eller Tom lavede ulykker og kom galt af sted, men alligevel altid blev bakket op af mor og far, og det hele endte lykkeligt. Men når kameraerne slukkede, og Benjamin Rothenborg Vibe forlod filmsettet, var det en noget anden virkelighed, han tog hjem til.MENS KRUMME vandt hele Danmarks og Yrsas hjerter, kæmpede Benjamins mor med kræft. Da den frække dreng, der havde det så svært med at være 11 år, bekæmpede forbryderne Boris og Ivan, blev Benjamin taget for butikstyveri i en alder af kun 12.- Den idylliske ' Krumme-familie' var i hvert fald den direkte modsætning til mit eget familieliv, siger Benjamin Rothenborg Vibe, der i mellemtiden er blevet 36 år, og som allerede flere gange har været så udfordret af skæbnen, at han har været presset helt mod afgrunden.Ekstra Bladet møder Benjamin i hans blå kolonihavehus på Amager. Huset, der ligger godt gemt væk bag en blomstrende have, der lyser op i røde og gule farver, og som er en evig påmindelse om fortiden som barnestjerne. Benjamin købte selv kolonihaven som 13-årig - for sine ' Krumme'-penge.DEN LAVE BAGGRUNDSSUMMEN af storby bliver sporadisk overtaget af fuglefløjt, som skaber en idyllisk stemning i haven. Det står i skærende kontrast til Benjamins virkelige liv.Han husker ikke selv ret meget fra sin tidlige barndom. Minderne begynder, da han er fem år.Her blev hans mor indlagt på et psykiatrisk sygehus, og Benjamin måtte skifte barneværelset på Amager ud med et hummer på et børnehjem i Skodsborg nord for København.- Det hårde ved børnehjemmet var især uvisheden.Hvad skulle der nu ske med mig? Hvad skete der med min mor? Hvordan mon hun havde det? - Det var en hård periode, og jeg var ked af det.HÅRDT. Sådan beskriver Benjamin den modgang, han har oplevet. Han gentager ordet uden egentlig at reflektere over, hvad det dækker over.En forsvarsmekanisme, som måske - erkender han selv - har hjulpet ham igennem de alt for mange svære perioder. Hvor alle, der stod Benjamin nær, pludselig forsvandt.Børnehjemmet var for børn af forældre, der var misbrugere og ' rimelig fucked up', som han selv siger.IRONISK NOK LÅ det klos op ad Vedbæks millionvillaer. Så hver morgen skulle den lille Amager-dreng tage turen fra børnehjemmet til den lokale folkeskole, hvor han skulle dele klasselokale med nogle af landets rigeste børn.- Jeg følte mig ret alene og meget langt væk fra Amager, da jeg skulle starte i børnehaveklasse på Vedbæk Skole med ' overklassebørn', fortæller Benjamin, der efter halvandet års tid kom hjem til sin mor, som i mellemtiden havde fået det bedre.Det var en annonce avisen, der ændrede det hele for Benjamin. En af hans mors veninder var faldet over den ved en tilfældighed og tænkte straks på ham. De søgte efter medvirkende til filmen ' Manden der ville være skyldig' med Jesper Klein i hovedrollen.Benjamin tog til casting og fik en lille rolle i filmen. Det blev startskuddet til en lang filmkarriere, hvor den lille, charmerende dreng fik store roller i ' Den store badedag' og børnefilmen ' Det skaldede spøgelse'.- Det var sjovt at ' leve to liv'. Det var meget en leg for mig.Det hele kulminerede i 1994, da Benjamin blev Danmarks nye Krumme i ' Krummerne 3 - fars gode idé'.Den store opmærksomhed var overvældende og til tider ubehagelig. Alle ville have en bid af Krumme.MEN DER VAR EN persons opmærksomhed, han ikke ville være foruden. Sin fars.Benjamin var indtil da vokset op uden at kende sin far, der ikke havde været ' klar til' at påtage sig faderrollen før.- Han mente, at jeg selv skulle være gammel nok til at tage stilling til, om jeg ville have en far, fortæller Benjamin usentimentalt.I forbindelse med filmpremieren fik han dog pludselig en opringning: ' Vil du med ud at sejle?', spurgte hans far i den anden ende af linjen.- Jeg fik den far, som jeg havde savnet hele mit liv, og fik med tiden et rigtig godt og tæt forhold til ham.For første gang i Benjamins liv, følte han, at han kunne han drage nogle paralleller mellem familien Krumborg og hans egen.Somrene bød på ture til Christiansø øst for Bornholm i selskab med sin far og halvsøster, som han ikke vidste eksisterede før nu.Måske var det skæbnen, der godmodigt sørgede for, at Benjamins far kom ind i hans liv netop på det tidspunkt - eller også var det skæbnen, der på modbydelig vis satte en stopper for den mest lykkelige periode i 13-årige Benjamins liv.I HVERT FALD FIK hans mor konstateret lymfekræft og kæmpede en lang og hård kamp.Efter to år måtte hun give op.- Det var hårdt. Men jeg havde nok indstillet mig på, at jeg kunne miste hende til kræften.Hun havde været syg i to år, så det var ikke det samme som at miste hende i en trafikulykke.- Hvordan indstiller man sig - som 13-årig - på at skulle miste sin mor? - Det er måske en forsvarsmekanisme. Jeg ville ikke knytte mig for meget til det, svarer Benjamin, der dagen efter sin mors død tog til et sportsstævne.- På den måde holdt jeg mig i gang og kunne holde følelserne lidt på afstand.I DAG ER BENJAMIN en glad for, at han nåede at tage afsked med sin mor.Det skete over telefonen fra Rønne, hvor Benjamin var på besøg hos sin far. Han var fuldt ud bevidst om, at det var sidste gang, han skulle høre sin mors stemme, og han husker tydeligt hvert et ord i samtalen.- Normalt var jeg ikke typen, der sagde; ' Jeg elsker dig' til min forældre. Men det gjorde jeg til min mor i telefonen. Det var vigtigt for mig at få det sagt.Benjamin stod pludselig uden en mor - men ikke en moderskikkelse. Hans 15 år ældre storesøster havde altid fungeret som en moderfigur for ham, og han flyttede hjem til hende i det indre København.- Hun var uvurderlig. Den eneste, der virkelig var der for mig. Jeg ved ikke, hvad jeg skulle have gjort uden hende.EN TATOVERING MED noderne fra Elvis Presleys sang ' If I can Dream' pryder Benjamins højre arm. Den vidner om en tid, hvor han havde behov for at tage afstand fra sin opvækst.Henslængt i sin havestol i solen drømmer Benjamin sig væk fra sin alt for dystre fortid.Fyldt med børnehjem, sygdom, dødsfald og Krumme.- En gang imellem har jeg tænkt, at jeg gerne ville have været foruden Krumme. Jeg fortryder det ikke  Han holder en lang pause, mens de blå øjne tager sig en vandretur ud over kolonihavehuset.- Måske gør jeg lidt, faktisk, siger han, da hans øjne igen finder fokus.- Jeg synes simpelt hen ikke, at det var sjovt.Det var alt for meget med den opmærksomhed, det medførte.' KRUMMERNE 3' ENDER med, at Krumme vinder Yrsas hjerte, da han i sidste sekund scorer det afgørende mål i en fodboldkamp.Men da Krumme-tiden blev fløjtet af, blev de hvide kridtstreger på fodboldbanen skiftet ud med baner - andre hvide streger - som Benjamin tog i baglokalet til rockkoncerter.' Krumme' var blevet teenager, var begyndt på Christianshavns Gymnasium og havde et stort behov for at gøre op med sin anden identitet og sin svære opvækst.- Jeg kom med i et gymnasieband. Der kunne jeg slippe ud af den søde og pæne Krumme-rolle.Jeg kunne bare trykke den af med slagsmål, stoffer og damer.Så det gjorde Benjamin.Indtil den pige, han scorede, endte med at slå benene væk under ham. Nellie, hed hun, og hun var af samme støbning som Benjamin - ' der var også gang i hende', som han siger.- Vi blev kærester og endte med at blive voksne sammen.SOLEN KÆMPER en ihærdig kamp med skyerne, der trækker sig sammen på himlen over kolonihavehuset denne julidag. Præcis som i Benjamins eget liv er det, som om skyerne nægter at lade den blå himmel og solens stråler trænge igennem og lade alt være fredfyldt og idyllisk i for lang tid ad gangen.For da Benjamin fyldte 18 år og var på vej til at blive voksen, blev faderen, der kun havde været i Benjamins liv i otte år, syg af lungekræft.Han levede med sygdommen i to år, indtil han besluttede sig for at tage sit liv. Faderen ville ikke leve et liv med slanger, koblet til en maskine - en blanding af smertestillende medicin hjalp ham afsted.- Min fars død ramte mig hårdt. Det kom nok også lidt til udtryk ved, at næverne sad løst, når jeg var i byen. I perioden efter han døde, kunne jeg godt være ret ' udadreagerende'. Men Nellie var en stor støtte, da han døde.I EN ALDER AF 20 ÅR var Benjamin blevet forældreløs. Han droppede ud af studiet på Roskilde Universitet, fik job som taxachauffør og pølsemand og var i en lang periode rastløs og kunne ikke finde mål eller mening med livet. Det fandt han først, da han startede på Syddansk Universitet. Han ville være journalist - som begge sine forældre.Igennem det hele stod Nellie som en trofast følgesvend og støtte ved hans side. Hun var stærk og et solidt holdepunkt i kaos. Indtil hun selv var den, der skulle have hjælp og støtte.Et fatalt besøg hos tandlægen og en graverende fejl i behandlingen byttede rollerne om.Nu havde hun brug for ham.For Nellie blev syg. Rigtig syg. I fem år levede hun med kroniske, uudholdelige smerter i kæben.Tandlægen havde forårsaget skader i hendes ansigts følenerver, og hun blev, hvad Benjamin beskriver som ' levende død'.- Det var fuldstændig sindssygt umenneskeligt for hende at leve med. Hun ønskede, at hun havde fået kræft i stedet for, for det kunne de da behandle, forklarer Benjamin stille.I ET FORSØG PÅ at få den lægehjælp, som det danske sundhedsvæsen ikke kunne levere, flyttede Nellie og Benjamin til Østrig.Lige lidt hjalp det dog.Det er nu to år siden, at Nellie døde. Og det var tæt på, at Benjamin besluttede sig for at følge efter hende.- Da min kæreste døde, kunne jeg godt mærke, at hvis jeg havde tænkt mig at fortsætte i den her verden, så skulle jeg nok lige snakke med en psykolog, siger Benjamin, der gætter på, at han gik til psykolog mellem otte og ti gange.Han var også blevet det tilbudt i forbindelse med sine forældres død, men dengang syntes han bare, at det var noget ' hippiefis'. - Magtesløsheden var det værste - jeg kunne jo gøre alt andet for hende end at hjælpe med det vigtigste: de voldsomme smerter. Jeg vidste, at jeg blev nødt til at bevæge mig fremad, selv om jeg efterhånden havde svært ved se meningen i noget som helst.SOM 34-ÅRIG HAVDE Benjamin Rothenborg Vibe altså mistet de tre mennesker, der stod ham allernærmest. Efter at have mistet Nellie reagerede han på samme måde, som han altid gjorde, når livet gjorde nas. Han tog på arbejde.Allerede dagen efter kærestens død sad han ved sit skrivebord hos Dansk El-Forbund, hvor han er kommunikationsmedarbejder. Det gav en form for indhold og struktur i hverdagen.- Jeg var meget taknemmelig for, at jeg havde mit arbejde. Det var de otte timer om dagen, hvor jeg kunne prøve at tænke på noget andet.Det, tror jeg, reddede min røv. Det var sindssygt hårdt.Når han havde fri, tog han ud i kolonihaven og isolerede sig fra omverdenen.I SAMME KOLONIHAVE sidder Benjamin i dag, 36 år gammel, og ser tilbage på et liv, som har været en lang kamp for at komme ovenpå igen. Men et liv, som har været med til at forme ham til den, han er i dag.- Jeg tror, at jeg er blevet godt hærdet fra børnehjemmet, min mors død og min fars død.Så får man lidt hård hud på fingrene.- Du må have en virkelig stærk psyke, siden du står endnu.- Stærk psyke? Det ved jeg sgu ikke. Men min storesøster Lea har været min trofaste støtte gennem hele mit liv. Uden hende ved jeg ikke, om jeg havde været i live i dag.Sommerferien bliver stadig brugt på Christiansø, som den gjorde, da faderen var i live. Nu er det dog ' kun' i selskab med halvsøsteren på faderens side og hendes familie. Og for første gang med sin nye kæreste Lotte.Den idylliske ' Krummefamilie' var i hvert fald den direkte modsætning til mit eget familieliv Det hårde ved børnehjemmet var især uvisheden. Hvad skulle der nu ske med mig Den store opmærksomhed var overvældende og til tider ubehagelig. Alle ville have en bid af Krumme Det var hårdt. Men jeg havde nok indstillet mig på, at jeg kunne miste hende til kræften Jeg kunne bare trykke den af med slagsmål, stoffer og damer Stærk psyke? Det ved jeg sgu ikke. Men min storesøster Lea har været min trofaste støtte gennem hele mit liv.Fakta: Kort om KrummerneI 1969 begyndte forfatter Thøger Birkelands fortælling om familien Krumborg. Det resulterede i en bogserie om den skøre familie med titler som blandt andet; ' Krummerne', ' Stakkels Krumme' og ' Jule-krummer'.Børnebøgerne blev en stor succes, derfor valgte den kendte danske filmproducer Regner Grasten at filmatisere fortællingen om Mads Krumborg, Yrsa og Tom.DEN CHARMERENDE Laus Høybye fik rollen som Krumme i 1991, og på trods af lunkne anmeldelser blev filmen en stor succes med over 850.000 solgte biografbilletter.Det gør filmen til den tiendemest sete danske biograffilm nogen sinde.Året efter blev den fulgt op med ' Krummerne 2 - Stakkels Krumme'.Det endte med at blive en trilogi, da treeren fulgte i 1994 med en ny Krumme på rollelisten. Denne gang var det Benjamin Rothenborg Vibe, som skulle blive et dansk folkeeje.MEN TIDEN SOM Krumme er en flygtig størrelse og en rolle, som man hurtigt vokser ud af. Derfor var Benjamin allerede blevet for gammel to år senere, da filmserien blev til en julekalender.Benjamin valgte dog at fortsætte i filmbranchen i nogle år, og i slutningen af 00' erne var det tæt på, at han var kommet ind på Skuespillerskolen. Men dagen før optagelsesprøven valgte han at melde afbud.- Jeg kunne godt lide at spille film, men jeg brød mig ikke om eksponeringen, fortæller han i dag.
VIRKELIGE LIV Hele Danmark grinede ad den sjove familien Krumborg i ' Krummerne'-filmene. Hovedpersonen Benjamin Rothenborg Vibes liv uden for projektørlyset stod i skærende kontrast til den lykkelige kernefamilie, han var en del af på biograf-lærredet.
Jeg ved ikke, om Ørestad og alle dens nye prestigebyggerier virker fremmedgørende på alle. Men et eller andet sætter mit sanseapparat i alarmberedskab, når jeg bevæger mig ud i Københavns nye bydel.Infrastrukturen fungerer, der er en overflod af rekreative landskaber til fri afbenyttelse og en hel del prominente bygninger - fyldt med rigtige mennesker.Men det er, som om byen ikke rigtig vil indfinde sig i det nye hylster.Det er ikke, fordi Ørestad går mig på nerverne. Jeg er bare ikke vant til at bevæge mig rundt i fremtidsbyer, og denne pirrende fremmedgørelse stimulerer på en eller anden måde et udvidet iagttagelsesregister. Min blaserthed forsvinder, og jeg mister evnen til at flanere ubekymret rundt. Jeg bliver nærmest automatisk til fodsoldat i hæren af ørestadskritikere. Og det er et problem, når man skal anmelde Nordeas nye hovedsæde i fremtidsbyens nordlige ende.Spørgsmålet, som rejser sig, er: Hvordan skiller jeg del fra helhed? En by består af bygninger, men kan - og skal - hver eneste nye bygning bære hele Ørestads byrde? ALLE ARKITEKTER ved, at smukke omgivelser smitter af og omvendt. Og det er en del af det nye hovedsædes problem.Nordea flytter ikke bare ind i Ørestad, banken er med til at skabe Ørestad. De 2.500 nye medarbejdere, der er ved at rykke ind fra blandt andet Ørkenfortet på Christianshavn, vil helt sikkert skabe livlig trafik og god omsætning for metroen både morgen og eftermiddag.Men alle de andre aspekter af bylivet har man tilsyneladende ikke haft særligt godt blik for.Nuvel. Gademiljøet på nordsiden af bygningen er meget vellykket. Ensemblet af spredt mønstret hård belægning med enkle robuste træbænke omkring klyngerne af træer udstråler en kølig elegance.Jeg har også stor sympati for ideen om at lade fælledens vilde flora invadere landskabsbastionerne på syd-og vestsiden. Det ser smukt ud oppefra og binder en lille fraktion af byrummet i Ørestad sammen med Amager Fælleds store landskabsrum.Men jeg har svært ved at se nicherne med de indbyggede siddepladser ud mod solsiden på Grønjordsvej som ret meget mere end en tom gestus. Her giver mødet med gaderummet indtryk af, at bygningen er en utilnærmelig bastion - dog med sparsomme gennembrud af barrikaderede vareindleveringer og en meget lidt indbydende asfalteret indkørselsrampe.Det er dog lykkedes at knække det store bygningsvolumen i mindre enheder med en vis skulpturel effekt. De vinklede vinduespartier giver et krystallinsk spil i facaden, der skaber myriader af forskellige dagslysreflekser blandet op med kunstlys inde fra kontorerne.Tegnestuen Henning Larsen peger på to gigantiske isblokke som den ledende metafor. Jeg får snarere associationer til tegnestuens prisbelønnede koncert-og konferencecenter Harpa i Reykjavik.NORDEAS PROMINENTE nye bygning er ikke bare et sted, man besøger uden at have et ærinde. Det meste af bygningens indre er lukket land for almindelige mennesker. Adskilt i forskellige sikkerhedsniveauer af avanceret teknologi.Man skal med andre ord være udstyret med særlig tilladelse, hvis man vil opleve hovedsædet i sin helhed.Og det er måske bygningens store paradoks. Den karakteristisk profilerede glasfacade og det imposante indgangsparti mod nord signalerer en vis grad af transparens og åbenhed. Et budskab, banken imidlertid ikke kan leve op til i praksis.I gamle dage lignede banker det, de var: pengeskabe i byskala. Solide tempellignende stenkolosser med dørhåndtag placeret mindst to meter over dagligt vande. Sådan er det ikke i dag. Tegnestuen Henning Larsen har givetvis set det som sin opgave at gentænke denne forskansede natur i moderne rammer. Det er selvsagt en svær opgave, og jeg tænker, at det har været ret meget op ad bakke for de ellers så rutinerede arkitekter.Lad os tage de store benspænd først.Bygningen er seks etager høj og skygger for boligbebyggelsen på nordsiden, der ligger indeklemt mellem DR Byens introverte kasser og det nye hovedsæde.Jeg ved, at arkitekterne har forsøgt at ændre ved det vilkår, men det kunne Københavns Kommune og deres eget byudviklingsselskab By og Havn ikke finde ud at forhandle på plads.Det er en skam for de nye tilflyttere i Ørestad og en skam for banken, som ifølge lokalplanen skal have en offentlig passage for gående ind gennem bygningen på en måde, som ikke giver mening for nogen. Man kunne godt have udnyttet muligheden bedre og skabt et synligere gennemtræk med offentlige funktioner, men passagen virker i udgangspunktet som en dødfødt tanke.Et andet benspænd er, at Nordea Ejendomme har valgt at køre byggesagen som en såkaldt totalentreprise. Totalentrepriser udføres som regel af store entreprenørfirmaer med arkitekterne i rollen som en slags underleverandører.Totalentrepriser er en meget udbredt udbudsform, men sjældent kendt for at føre til de bedste resultater. Nærmest tværtimod.At Nordens største bank vælger en totalentreprise, sender et signal om, at man ikke tror, at arkitekter kan styre tid og penge. Men hvorfor så vælge Henning Larsen, der er noget nær europamester i design og udførelse af højprofilerede forretningshovedkvarterer? Hvorfor har Nordea ikke forsøgt at bruge sit nye hovedsæde som springbræt og ' showpiece' for koncernens forpligtelse til at udvise ' corporate social responsibility'? Det virker ikke, som om man har kæmpet indædt for, at bygningen skulle være en rumlig donation til hele bydelen.Hvad har været til hinder for at give tegnestuen Henning Larsen og landskabsarkitekterne hos SLA et større mandat til at skabe liv og atmosfære uden for matriklen? Endelig skal bankens enorme datacenter af forskellige sikkerhedsårsager ligge over terræn for at undgå oversvømmelse.Et tilsyneladende nødvendigt greb, som løfter dækket op over det eksisterende gadeniveau og skaber barrierer.Men kunne bygningen ikke have haft luftpuder af offentlige funktioner og mere udadvendte partier i stedet for jordvolde? DET PLANMÆSSIGE greb er lidt svært at aflæse udefra, men ret enkel disponeret.De mere end 46.000 kvadratmeter kontorarealer er delt op i tre led. To karréstrukturer, der omslutter hver sit atrium, og et bindeled med den føromtalte offentlige passage, reception og garderobefaciliteter. En skam, at dette semioffentlige rum er det mindst interessante.Men når man først er udstyret med adgangskort til at forcere alle sikkerhedsbarriererne og har passeret det lidt klichefyldte receptionsmiljø med de dyre designmøbler, sker der nemlig noget.I atriet mod øst møder man medarbejdernes kantine og fælles lounge.Her finder man den bytorvstemning, jeg efterlyser på ydersiden. Her er plantet træer og indsat forskellige siddenicher.En smuk og teknisk raffineret solafskærmning i loftet sørger for et meget behageligt indeklima. De åbne altangange med tekøkkener og uformelle opholdsarealer er udkragede og giver folk på de forskellige etager mulighed for at følge med i livet på torvet. Lige efter bogen og mere til.Væggene er beklædt med træpaneler, og der er kræset for detaljerne, uden at det virker dyrt eller prangende. Det vestlige atrium på den anden side af mellemrummet er indrettet som et såkaldt trading floor. Her skal sidde en hær af skærmtrolde og handle med værdipapirer.Da jeg var på besøg, var de endnu ikke rykket ind, men jeg kan forestille mig, at det med tiden vil udvikle sig til lidt af et internt tilløbsstykke, når de mange skærme tændes. Finansverdenen som arkitektonisk scenestykke.Nede i stueetagen ligger en række mindre konference-og mødefaciliteter.Fleksible rum med lækre træpaneler.Distingveret på den afslappede måde.Mange steder er der udsigt til pladsen udenfor. Vip-etagen øverst oppe har gourmetkøkken og minder om et galleri i Bredgade. Fra direktørkontorerne synes Amager Fælled som en drøm.Men herlighedsværdierne går desværre ikke den anden vej. Behøver det at være så svært? Jeg kan ikke lade være med at tænke på Nordeas gamle kobberbeklædte bygning på Vesterbro med det smukke grønne neonskilt, Netto-butikken i stueetagen og Hus Forbi-sælgerne under udhænget.Det er ikke alle bygningens raffinementer, som er synlige for enhver. Hovedsædet er ' Leed Platinium-certificeret' som det hedder i fagsprog, og bl. a. udstyret med et avanceret varmecirkulationssystem.De karakteristiske facadeelementer blokerer for 90 procent af den uønskede solopvarmning, og vandkøling holder den hektiske foldboldbanestore handelsplads klimatiseret.SAMLET SET ER jeg nødt til at overkomme en del fordomme og se bort fra, hvad man kan kalde Ørestads arvesynd, for at kunne værdsætte bygningens indre elegance og rumlige kvaliteter.Det er derfor med en lidt forbeholden kærlighed, at jeg giver hele fire hjerter til Nordeas nye ørestadsfort. Henning Larsen-arkitekterne har tegnet et uprætentiøst og delikat smykkeskrin, man beklageligvis skal have særlig tilladelse til at opleve.kultur@pol.dk .
Indenfor i Nordeas nye hovedsæde på Amager er der distingveret på den afslappede måde. Udenfor halter arbejdet fra tegnestuen Henning Larsen og landskabsarkitekterne SLA - mest på grund af nybyggerbydelen Ørestads fremmedgørende effekt.
Peter Madsen er den eneste tilbage, der ved, hvad der skete i det lukkede rum om bord på ubåden NC3 Nautilus, fra han og 30-årige Kim Wall dykkede ned i Øresund torsdag aften, til den nu drabssigtede opfinder blev bjærget fra ubåden i Køge Bugt omkring 14 timer senere. Uden Kim Wall.I går kom det frem, at Peter Madsen har forklaret, at den svenske freelance-journalist døde undervejs på turen, hvor hun skulle lave en historie om ' Raket-Madsen'. Ifølge hans forklaring skete det som følge af en ulykke, hvorefter han ' begravede hende til søs', som det er formuleret i retsbogen.Hvad ordlyden dækker over og hvad der nærmere menes, oplyses ikke.Opretholder sigtelsen Men politiet opretholder sigtelsen for drab, og forsvarets eksperters undersøgelser bekræfter, at gerningsstedet - den 18 meter lange og hjemmebyggede ubåd - angiveligt blev sænket med vilje, kort efter at Peter Madsen blev lokaliseret.Derfor er liget af den svenske kvinde nøglen til gåden.I aftes kom der så en ny bizar udvikling, da drabschef Jens Møller stillede sig frem på et pressemøde og fortalte, at der klokken 15.42 i går var blevet fundet en torso i vandkanten i den sydvestlige del af Amager.- Det er torsoen af en kvinde.Når jeg siger torso, så er det uden hoved, det er uden arme og det er uden ben, fortalte drabschef Jens Møller fra Københavns Politi i aftes og tilføjede, at torsoen var blevet kørt til Retsmedicinsk Institut, hvor der i aftes blev afholdt ligsyn.Kontakt til Walls familieHan har været i løbende kontakt med Kim Walls familie to til tre dage om dagen, og han havde også været i kontakt med dem et kvarter før pressemødet for at forberede dem på, hvad han ville sige.Men han kunne ikke i aftes konstatere, at der var tale om den forsvundne svensker.- Det er klart, at politiet, ligesom medier og alle andre, spekulerer i, om denne kvindekrop er Kim Wall. Det kan jeg sige nu, at det er alt for tidligt at sige noget om. Vi ved det simpelt hen ikke. Det er klart, at lige så snart vi får en identifikation, om det kan være Kim eller en anden, vil vi selvfølgelig melde det ud, sagde Jens Møller.På spørgsmålet om, hvorvidt torso og arme bevidst er skåret af på den fundne torso, eller eventuelt er blevet ramt af en skrue, svarede han: - Det er helt klart noget af det, som nattens og morgendagens undersøgelser skal vise. Om det er noget, som bevidst er sat af. Jeg kan godt gætte ud fra, hvad jeg har set før, men jeg vil ikke begynde at spekulere i det. Det er retsmedicinere og ikke en politimand, der skal udtale sig om det.Efter fundet var der fortsat dykkere i gang i nærområdet, ligesom de fortsatte med at dykke fra de positioner, de har haft på ubåden.Dykker efter ligdele- Og så er vi selvfølgelig i gang med at kontrollere nærved liggende bundgarnspæle og andre ting, hvor der eventuelt kunne være andre dele fra det lig, vi har fundet i dag, siger han.Den tidligere drabschef i Københavns Politi, Ove Dahl, fortæller, at det vil være af afgørende betydning for efterforskningen af Kim Walls død, hvis det viser sig, at politiet har fundet hendes lig.- Det afgørende er selvfølgelig at finde liget, så man kan fastslå, præcist hvad der er sket ved at foretage et ligsyn og holde en obduktion, så man kan få fastslået en dødsårsag.Det vil man jo kunne, selv om hun har ligget i vandet nogen tid, siger Ove Dahl og fortsætter: - I den konkrete sag har han selv sagt, at der er sket en ulykke. Og hvis man får fat i liget, så vil man ved en obduktion kunne fastslå, om det kan være rigtigt, at det er sket, som han forklarer, eller om hun rent faktisk er slået ihjel.Saltvand ødelægger sporOve Dahl understreger, at offentligheden stadig ikke ved, hvad Peter Madsen præcist har forklaret, at der er sket på ubåden. Men han hæfter sig ved, at ubåden tilsyneladende er sænket med vilje.- Man kan gisne om, hvorvidt det har været for at fjerne eventuelle spor. Jeg er sikker på, at den har været gennem en gennemgribende kriminalteknisk undersøgelse, og man måske der har fundet noget, der har en betydning for sagen. Men det er klart, at den har ligget under vand og er blevet vasket godt og grundigt igennem af saltvand.Det blev først besluttet sent i aftes efter ligsynet, om retsmedicineren fortsatte med obduktion i nat eller udskyder den til i dag. Det er af gode grunde ikke muligt at identificere liget ved hjælp af tandaftryk, og hvis det skal ske via DNA, kan der gå et par dage, hvor der er endelig vished.Peter Madsen: ' Jeg begravede hende til søs'11 dage efter den svenske journalist Kim Walls mystiske forsvinden løftede politiet i går lidt af den forklaring, som den anholdte ubådskaptajn, Peter Madsen, har afgivet for lukkede døre.Anklagemyndigheden bad tidligt mandag morgen Københavns Byret om at tage stilling til offentliggørelsen af dette udvalgte afsnit fra grundlovsforhøret.- Sigtede har til politiet og i retten forklaret, at der er sket en ulykke om bord på ubåden, som har medført Kim Walls død, og at han efterfølgende har begravet hende til søs på et ikke nærmere defineret sted i Køge Bugt, lyder det i det offentliggjorde afsnit.Hvorfor ordvalget ' begravet til søs' er brugt og hvad der menes, er ikke oplyst.Politiet har ikke ønsket at begrunde offentliggørelsen, men udmeldingen om, at Peter Madsen selv siger, at Kim Wall er død, er givetvis sket af hensyn til kvindens familie, så de ikke unødigt skulle svæve i uvished eller nære falsk håb om den 30-årige kvindes skæbne.Subsidiær sigtelsePeter Madsen er sigtet for drab på Kim Wall. Under grundlovsforhøret sidste lørdag rejste anklageren en subsidiær sigtelse om uagtsomt manddrab under særligt skærpende omstændigheder.Dommeren fængslede den sigtede på en begrundet mistanke om uagtsomt manddrab.Men Peter Madsen nægter sig skyldig i begge sigtelser.Efter grundlovsforhøret oplyste politiet, at ubådskaptajnen havde skiftet forklaring fra det første, han havde oplyst, nemlig at han havde sat den svenske journalist af på Refshaleøen nogle timer efter, at de to havde stævnet ud fra Københavns Havn.Men rettens lukkede døre betød på daværende tidspunkt, at selve hans forklaring ikke måtte komme frem.Peter Madsens forsvarer: Han er lettetAllerede i grundlovsforhøret argumenterede Peter Madsens forsvarer, Betina Hald Engmark, imod, at dørene skulle lukkes under den drabssigtede ubådkaptajn beretning.Hun fortæller nu, at Peter Madsen er lettet over, at Københavns Politi har løfter lidt af sløret for hans forklaring.- Han er lettet over, oplysningerne er blevet frigivet, siger Betina Hald Engmark i en sms.Til spørgsmålet om, hvorvidt hun gerne ville have hele hans forklaring ud, svarer hun: - Min klient ville gerne, at hele hans forklaring kommer ud, men det er politiet, der styrer den del.Det er fortsat uvist, hvordan Peter Madsen har forklaret, at ulykken er sket.linette@eb.dk ;fleck@eb.dk ;ccl@eb.dk .Det afgørende er selvfølgelig at finde liget, så man kan fastslå, præcist hvad der er sket.
SIDEN: I går fandt en cyklist en torso uden hoved, arme og ben på Amager, som retsmedicinere nu skal forsøge at identificere.
Som en kvindelig Zeus med stemmen som tordenkile indtog Céline Dion Royal Arena torsdag aften. De 13.500 tilskuere blev trykket ned i sæderne, da hun trådte ud af skyggerne og sang ' The Power of Love'. Jennifer Rushs powerballade fra 1984, der stadig kan få puddelhåret til at flagre til alle sider og krystalglassene til at græde, når først en med Dions stemmestyrke river fat i omkvædet: »' Cause I'm you lady! And you are my man!«. Céline Dions ben stod sikkert placeret på scenen, og vi var ikke mange strofer inde i den næsten to og en halv time lange koncert, før hun sejrssikkert knyttede den ene næve foran ansigtet. Og det var ikke sidste gang.Hver gang hun hamrede en høj, lang tone af sted med en proptrækker-vibration i enden, jublede Dion med en knyttet næve og sejrsattitude som en ishockeyspiller, der lige har smadret pucken i nettet. Og vi jublede med. På det emotionelle overdrev, hvor Dion slyngede os ud i sine bedste øjeblikke.Nogle vil nok kalde Céline Dions stemmedemonstration for kompetence-porno.Andre har hadet det, siden hun lod ' Titanic' synke til lyden af en Jethro Tull-fløjte i 1997. Men Céline Dion er samtidig bjergtagende storhed og teknisk ekvilibrisme, som kun få sangere mestrer. Det kan trække gåsehuden frem i nakken, hvis man ikke har paraderne oppe, og hendes fans elsker hvert eneste sekund af den sludrevorne canadiers selskab.EN AF NØGLERNE til at forstå fænomenet Céline Dion er forholdet til hendes fans.Den store canadiske stemme, der først vandt det internationale melodigrandprix for Schweiz i 1988, siden slog igennem mellem 1990' ernes højspændte popstemmer, blev en verdensplage med Titanic-sangen ' My Heart Will Go On' og siden har genopfundet Las Vegas som fast spillested for andet end ronkedorer.Der gav hun mere end 700 koncerter på fire år og omsatte godt 3 milliarder kroner på det.Musikkritikeren Carl Wilson skrev for 10 år siden det brillante essay ' Let's Talk About Love' med undertitlen ' A Journey to the End of Taste', hvor han undersøgte sin afsky for Céline Dion. Ud over at hud-flette sin egen identitetsafhængige musiksmag godt og grundigt endte Wilson med at forstå de mekanismer, der rør sig i folk, der elsker Céline Dion betingelsesløst.Hun er deres nære allierede på tilværelsens slagmark.TORT SET ALLE Céline Dions sange handler om holde fast i kærligheden og klare livets overlevelseskamp. Også torsdag aften i arenaen på Amager. Og det kan man bruge til noget, når man ikke går så meget op i, om Dion er hård kulturel valuta eller cool på parnasset.Da publikum rejste sig og spontant sendte en tsunami af klapsalver op mod scenen efter en lammetævende udgave af ' It's All Coming Back to Me Now', måtte Dion tørre en tåre væk. Man kan mene, at det er at smøre tykt på, men så har man ikke forstået, hvad ideen med Céline Dion faktisk er.Med et 20 mand stort orkester i ryggen, var der underlægningsmusik nok.Og det her arenashow handlede om musikken, ikke nogle spektakulære visuals.Og i centrum af lydbilledet stod hele tiden stemmen. Den første time af koncerten var den en orkan, der fejede al skepsis til side. Live var Céline Dion mere temperamentsfuld end på polerede studieproduktioner, og der var bombastisk afregning ved de store følelsers kasse 1 under både den stormfulde ' I'm Alive' og langs helteguitarens guirlander på ' Think Twice'.Men efter en time tabte hun mikrofonen, tråden og noget af koncerten på gulvet. Dion havde allerede været ude i en lang talestrøm om sin kærlighed til København, og selv om hun også viste en del funny bone, punktede endnu 10 snakkende minutter på frihjul koncertens intensitet. Hun fik samlet noget af storheden op igen med ' All By Myself' og den uundgåelige ' My Heart Wil Go On', men også rodet sig ud i en dårlig medley med en forfærdelig udgave af Michael Jacksons ' Black or White'. Det understregede, at Céline Dions stemme er bedst, når den synger. Og den er altså heller ikke mere imponerende end hendes sangvalg.Det vaklede noget til sidst i en ellers storslået aften med en ekstraordinær sanger og entertainer.simon.lund@pol.dk .
Céline Dion byggede en bjergkæde af følelser op og rev arenaen midt over med sin stemme. Indtil hun sendte den galt i byen med snak.
Retsmedicinerne er nu en del af opklaringen af ubådsmysteriet på Nautilus. De skal fastslå identiteten af den kvindetorso -uden hoved, arme og ben -som en mandlig cyklist spottede i vandkanten i går eftermiddag på Vest-Amager ved Klydesøen.Om der er tale om den forsvundne svenske journalist Kim Wall, var i aftes endnu ikke klart.»Det er klart, at politiet ligesom medier og alle andre spekulerer i om denne kvindekrop er Kim Wall. Det er alt, alt for tidligt at sige noget om.Vi ved det simpelthen ikke,« sagde efterforskningsleder Jens Møller på at pressemøde i aftes på Politigården i København: »Så snart vi får en identifikation, vil vi melde det ud.« Gårsdagen begyndte ellers med overraskende nyt i sagen om den forsvundne 30-årige kvinde, der i 11 dage har været forsvundet. Ifølge Københavns Politi, har ejeren af ubåden Nautilus, Peter Madsen, på et lukket grundlovsforhør ændret forklaring og fortalt, at journalisten Kim Wall, der var om bord for at skrive en artikel, var død efter en ulykke ombord, og at den 46-årige opfinder egenhændigt havde skaffet liget af vejen.»Jeg har begravet hende til søs,« var det udtryk Peter Madsen havde brugt i følge Københavns Politi.Tidligere havde han fortalt, at Kim Wall var blevet sat i land igen efter tre timers sejlads, og at årsagen til at Nautilus sank i Køge Bugt var en deffekt ballasttank.Sluttede dramatiskHan blev dog foran en dommer varetægtfængslet for uagtsomt manddrab af særligt skærpende omstændigheder.Politiet sigter ham fortsat for drab.Og mandagen sluttede omend endnu mere dramatisk.Tidligt på aftenen skrev politiet på Twitter, at et lig af en kvinde var fundet ved Kalvebod Fælled vest for Amager i Køge Bugt. Ikke langt fra det sted, hvor Peter Madsen selv var blevet reddet af en motorbåd, og hans ubåd var sunket.Ved et kort pressemøde 20.30 med et massivt fremmøde fra både danske og svenske medier, kunne drabschef Jens Møller ikke bekræfte det mange spekulerede på.Var den fundne kvindekrop den svenske journalist Kim Wall? Da politiet i går kl. 15.42 fik en melding om et kvindelig i vandet ved Amager, kom der måske fornyet håb om en opklaring af det dramatiske forløb i farvandet tæt ved København. Et stort område blev spærret af og bl. a. hundepatruljer og dykkere sat i arbejde.Og drabschef Jens Møller bekræftede fundet på pressemødet i aftes: »Vi har fundet en torso af en kvindekrop i vandkanten. Og når jeg siger torso betyder det uden ben, arme og hoved,« sagde Jens Møller, der også fortalte, at kroppen tydeligvis havde ligget i vandet ' noget tid', og at der desuden var dykkere i vandet i Køge Bugt ved Amager, for at lede efter andre dele af det fundne kvindelig.Jens Møller oplyser, at det var en cyklist, der kontaktede poltiet.»Manden var ude at cykle, da han fik øje på noget i vandkantan, som lignede en krop. Og han kontaktede derfor politiet,« sagde Jens Møller på pressemødet.På det tidspunkt var torsoen allerede sendt til undersøgelse på Retsmedicinsk Institut for identi-fikation, kunne Jens Møller fra Københavns Politi også oplyse.»Hvis liget skal identificeres efter DNA, kan det tage nogle dage,« sagde politiinspektøren.Politiet forventer dog allerede i dag at kunne fortælle mere i sagen.kse@berlingskemedia.dk larh@berlingskemedia.dk ,sija@berlingske.dk jepp@berlingskemedia.dk Fakta: UBÅDS-DRAMAETTORSDAG 10. AUGUSTKL. 19.00 Den 30-årige svenske journalist Kim Wall sejler sammen med Peter Madsen ud fra Refshaleøen i ubåden UC3 Nautilus.Vidner ser kvinden og ubådsejeren stå sammen i ubådens tårn. KL. 22.30 En unavngiven mand får en sms fra ubådsejeren om, at fredagens planlagte tur til Bornholm er aflyst. Manden sender en besked tilbage, hvor han spørger ind til, hvorfor turen er aflyst. Sms'en bliver ikke besvaret. KL. 02.30 Kvindens kæreste kontakter søredningstjenesten Joint Rescue Coordination Center, JRCC, efter hun ikke er vendt tilbage fra prøvesejladsen.FREDAG 11. AUGUSTKL. 07.11 Lyngby Radio udsender en alarm til skibsfarten i Øresund og den østlige Østersø om, at man skal holde udkig efter den savnede ubåd. KL. 10.30 Der er radiokontakt med ubåden, og ejeren forklarer, at ubåden havde tekniske problemer. KL. 11.00 Ubåden begynder at synke, og ubådsejeren springer i havet. Kort efter er ubåden forsvundet under havoverfladen. Ejeren bliver reddet af en privat motorbåd, der sejler ham i land.KL. 11.30 Ubådsejeren ankommer til Dragør, hvor han forklarer, at der havde været problemer med ubådens ene ballasttank.Da han forsøgte at reparere tanken, gik det galt, og ubåden sank. KL. 17.44 Politiet udsender en pressemeddelelse om, at ubådsejeren er anholdt og sigtet for drab på den svenske kvinde.LØRDAG 12. AUGUSTKL. 10.00 Bjærgningen af ubåden begynder. Peter Madsen fremstilles i grundlovsforhør ved Københavns Byret. Heraf fremgår det, at han er sigtet for på ukendt måde at have dræbt den svenske kvinde. KL. 17.00 Peter Madsen varetægtsfængsles i 24 dage for uagtsomt manddrab. Den sigtede nægter sig skyldig.SØNDAG 13. AUGUSTKL. 09.45 Via en stor lastbil er ubåden blevet fragtet til Nordhavn, hvor politiet gør klar til at undersøge den. KL. 11.35 Efter undersøgelsen af ubåden fortæller vicepolitiinspektør Jens Møller på et pressemøde, at den forsvundne Kim Wall ikke befandt sig i ubåden.SØNDAG 13. AUGUSTKL. 16.09: Det kommer frem, at politiet nu leder efter Kim Wall i Øresund.Politiet vil også tage en helikopter i brug for an finde Kim Wall.MANDAG 14. AUGUSTKL. 09.47 Sammen med sin forsvarer beslutter drabssigtede Peter Madsen, at hans varetægtsfængsling ikke skal kæres. Han nægter sig fortsat skyldig. KL. 14.29 Tekniske undersøgelser bekræfter, at forliset angiveligt er sket som en bevidst handling, oplyser Københavns Politi i en pressemeddelelse. Politiet efterlyser samtidig andre personer, der tidligere har sejlet med Peter Madsens ubåd ' Nautilus'.TIRSDAG 15. AUGUSTKL. 11.25 Svensk politi holder pressemøde.Det beder befolkningen holde øje med usædvanlige ting i vandet ud for den svenske kyst, da strømforhold kan have ført genstande med relation til ubåds-sagen østpå.Foto: Jens Nørgaard Larsen, Bax Lindhardt, Tom Wall, Anders Valsted KL. 14.23 Københavns Politi oplyser i en pressemeddelelse, at det har modtaget knap 300 henvendelser i sagen om ubåden og den forsvundne svenske journalist Kim Wall.De fleste af henvendelserne indeholder billeder og videoklip.TORSDAG 17. AUGUSTKL. 04.00 Torsdag fortæller ubådsbyggerens forsvarsadvokat, at Peter Madsen, der stadig nægter sig skyldig, vil samarbejde med politiet. ' Min klient har intet at skjule, og han har fra start af haftet ønske om at samarbejde med politiet og svare på alle de spørgsmål, han kan,' siger Betina Hald Engmark. KL. 22.42 Kim Walls familie skriver et brev til TV2. Her beder de offentligheden om hjælp for at få vished om Kim Walls skæbne. Familien erkender, at sandsynligheden for at få Kim Wall hjem svinder dag for dag.MANDAG 21. AUGUSTKL. 14.23 Københavns Byret vælger at ophæve dele af dørlukningen i sagen.Peter Madsen har fortalt til politiet, at det var en ulykke om bord på Nautilus, som forårsagede Kim Walls død. Han har også fortalt, at han efterfølgende har begravet hende til søs et ikke nærmere defineret sted i Køge Bugt.
LIGFUND Kvindetorso fundet ved vandet på Vest-Amager. Retsmedicinere skal nu afgøre identiteten.
Af en eller anden årsag er den gastronomiske revolution, som de seneste ti år har hærget Københavns restaurantscene, aldrig rigtig nået helt ud på Amager. Personligt må jeg nok også indrømme, at jeg sjældent kommer derud, med mindre jeg har et ærinde i DR Byen eller lufthavnen. Det var således med let spænding i maven, at jeg forleden begav mig langt ud ad Amagerbrogade for at besøge den nyåbnede vin-og spisebar Toto, der har rødder i Salon 39 på Vodroffsvej.Åbenbart var jeg så meget på fremmed grund, at jeg på vej ud af taxaen nåede både at miste mine briller og i forvirringen gå ind i Amagerbro Grill, som ligger dør om dør med Toto.De indfødte på øen viste sig dog at være mig venligt stemt: Min sidemand i baren på Toto, som i sin begejstring over, at den gastronomiske civilisation endelig er nået hans kvarter, gæstede restauranten for sjette gang på få uger, forærede mig simpelthen sine læsebriller, så jeg kunne tyde menuen, der tæller seks retter i forretsstørrelse og tre større retter i mellemprisklassen.Vi startede med en servering af rå fisk i sart ny nordisk mundering a la Noma år to-tre stykker.Den rå lyssej var garneret med peberrod, kærnemælk skilt med dildolie og skiver af agurk. Rent og forfriskende.Hvad de flydende varer angår, begyndte vi med txakoli, Baskerlandets hvide letvægter, som folket tyller i sig i store læskende slurke på tapasbarerne i San Sebastian og Bilbao, fra Doniene Gorrondo. Vinkortet er ikke dumt, men tydeligvis under udvikling, og under vores besøg lidt for domineret af én (i øvrigt udmærket) importør til for alvor at kunne kæmpe i mesterklassen.Næste ret var tidens - med rette - store modedisciplin burrata. Den lækre mozzarella-agtige ost var serveret oven på bagte rødbeder marineret med en masse krydderier, som var lige lovligt søde i min mund, der ikke huser så meget som én eneste sød tand.En god fed terrine af kylling og svineskank med pistacier rullet i parmaskinke blev serveret med urte-mayonnaise og en lille salat. Mens et kalvehjerte, der på korrekt vis var grillet hårdt og hurtigt, så det stadig var mørt og blødende indeni, kom med den klassiske røde catalanske romesco-sauce med et spicy bid.Fra vores udkikspost i baren havde vi spottet, at Totos côte de boeuf så ualmindeligt tiltrækkende ud, så for en gangs skyld fraveg jeg mit princip om, at bøf er noget, man spiser hjemme: Det danske økologiske dyr, som ifølge kortet vejede 800 gram og var rigeligt til to, var stegt perfekt medium rare som ønsket og ledsaget af et tilbehør, som uden problemer overgik, hvad jeg har fået på MASH: En lækker, og ikke mindst varm, bearnaisesauce med perfekt afstemt syre og sødme samt syndige kartofler stegt i oksetalg.Det er klart, at sådan et kødorgie kræver sin rødvin. Jeg var i humør til nordrhône, og da tjeneren lokkede med hermitage fra Chave, sprang jeg øjeblikkeligt på, velvidende at jeg var i gang med at sprænge alle budgetrammer: 1.100 kr. er ikke desto mindre nærmest en foræring for en flaske Chave hermitage, som normalt koster over det dobbelte i håndkøb... hvis der altså er tale om den »rigtige« Chave, Jean-Louis, og det var der selvfølgelig ikke, bemærkede jeg, da den åbnede flaske kom ind, og det var for sent. Det var den »falske« Chave med fornavnet Yann, men jeg kunne jo bare selv have spurgt ind til vinen.Selv om stilen selvfølgelig var anderledes fadpræget og moderne end Jean-Louis', viste vinen sig heldigvis at være rigtigt velsmagende og den perfekte ledsager til bøffen, fordi vinen i sig selv smagte af hængt kød, røg og peber.Således propmætte trådte vi lidt efter ud på gaden igen for at runde ø-oplevelsen af med koldt fadøl på det nærmeste værtshus. Her løb vi ikke, som frygtet, ind i lokale rockere, men bokselegenden Brian Nielsen - og så kan man vel også med god samvittighed sige, at man har gjort Amager.sof@berlingske.dk Fakta: Det spiste vi TotoBurrata med rødbede 105 kr.Terrine af kylling og svineskank 105 kr.Rimmet lyssej med kærnemælkssauce 85 kr.Grillet kalvehjerte med romesco-sauce 80 kr.Côte de boeuf 545 kr.Kartofler 45 kr.
Toto.
For et par timer siden gik Nikolaj Kirk ned på en strand i Hirtshals og råbte: »Hey, hallo, prøv lige at stoppe det der halløj«. Skridtede rækkerne af elever fra den lokale Horne Efterskole af med et »Hvorfor sidder I ned, dav, Nikolaj« og et »kom lige her«. Eleverne skal sammen med Kirk lave mad til Naturmødet, et arrangement som Folkemødet, men med naturen som hovedfokus. Hvor mange der kommer og spiser, er lidt usikkert. Alt efter hvor eksalteret Nikolaj Kirk er i øjeblikket, svinger hans bud mellem et par hundrede og tusind mand.Det virker temmelig kaotisk, men det er en dag som alle andre for kokken, der blev kendt i ' Go' morgen Danmark' og blev hele Danmarks vildmand fra udekøkkenet i ' Nak og æd'.Når Nikolaj Kirk taler, hæver han stemmen, så ingen er i tvivl om, hvem der er i centrum. Og hvis de skulle være det, er han omkring 190 centimeter høj, iført hvid kedeldragt med påskriften ' Bevar Amager Fælled' og en neongul hue, som hele tiden kravler længere og længere op på hovedet. Eleverne klapper i og kigger fascineret på manden og hans pibe, der danser i mundvigen.»I dag skal I glemme det der opskriftlort«, siger Nikolaj Kirk med en generals autoritet. Vi er på vej ind på et emne, der gennemsyrer alt, Nikolaj Kirk gør.»Frihed! Frihed er det eneste, der dur.En dag er I 40 år gamle, og så tænker I over, hvad der virker, og hvad der ikke virker, men nu her er det fuldstændig frihed!«, han taler efterskoleeleverne varme i et crescendo, hvis udgangspunkt i sig selv var temmelig højt.»Hvis vi vil hælde fløde i, hælder vi fløde i, hvis vi ikke gider, er det fint nok. Det skal bare være frihed. Fuldstændig«. Eleverne kigger benovede.»Og kom så i gang!«. Eleverne deler sig ud efter kokkens henvisninger. Lystfiskerkongen Gordon P. Henriksen, der også er med, tager sig af hornfisk og torsk sammen med en del af dem. Kirk ser sammen med en langhåret dreng på et dådyr, vi hentede mellem lufthavnen i Aalborg og Hirtshals.Dagen igennem svæver den neongule hue rundt som en lanterne mellem eleverne og stikker ordrer ud.»Nej, nej, nej. Der er alt for meget kød på den pande. Det koger, mand, det skal ikke koge, det skal stege. Nu har jeg brugt 30 år på at bygge min karriere op, og så smider du det på gulvet sådan her«, siger han og knipser.Så klasker han tungt og jovialt knægten på skulderen.»Aldrig lade stå til. Husk det. Aldrig! Lige meget hvad«, siger han, mens han med fingrene fjerner kødet fra den sydende bålpande.Klokken 16 står retterne klar. Fuldkommen frihed bliver til forplejning.Med smag af røg og karry, rågelår, rogn og fasanbryst. Urter, dedikation og ung stolthed.Det kan virke en smule lallet, når Nikolaj Kirk med løs hånd doserer kød, grøntsager, eddike, smør, krydderier, fløde og fisk i et tilsyneladende kaos.Men der er ingen grund til at lade sig snyde af det krøllede ydre. Kirk taler gourmet som modersmål og har brugt tre fjerdedele af sit 42-årige liv i et køkken.Måske endda længere. Han besluttede bare tidligt, efter en kometkarriere, at hans liv ikke udelukkende skulle være i den nypressede kokkejakke.Et vildere sted, hvor han ikke selv har den fulde kontrol. Et sted, hvis hjerterytme ikke er aspargessæson, fjordrejer, de nye kartofler, den første hare. Noget andet end de 20 sikre vidunderlige retter, man kan lave med hver ingrediens.Nikolaj Kirk har valgt et liv, hvor han sætter sig selv og de sikre valg på spil for at få den frihed, der giver ham mulighed for at opleve det ophøjede. Eventyret.Noget, man ikke bare finder ved et professionelt komfur, men der, hvor folk spiser sammen rundtomkring i verden.Et røvsejt køkkenDen Nikolaj Kirk, som folk kender fra fjernsynet, ham der bare hakker derudad så godt som uden at trække vejret med fuld damp på begejstringen, er ikke en persona. Det er ikke noget, han finder på, men det er heller ikke den eneste side af personen Nikolaj Kirk.Selv formulerer han det sådan, at han rigtig godt kan lide at være stille, men at han også rigtig godt kan lide at være vild. Det er fredag, dagen efter Naturmødet, og vi sidder på Nikolaj Kirks arbejdsplads i Haderslevgade på Vesterbro.»Gennem årene har jeg efterhånden erfaret, at det virker ret dårligt på tv, når det ser ud, som om jeg er ved at falde i søvn. Hvis jeg skal sælge mit fag, dejlige dufte, teksturer, gode råvarer, bliver jeg nødt til at hæve stemmen og være begejstret«. Og det er ikke svært for ham, siger han, for han vil ikke være med til noget, han ikke kan stå inde for, og kan ikke finde ud af at sælge ting, han ikke tror på.Lige nu taler vi om den store kogebog ' Mama Africa', som han sammen med sin kompagnon, Mikkel Maarbjerg, er ved at gøre færdig. Og om friheden til at gøre det, man vil, i stedet for det, forlagene vil have.»De vil have dit fjæs stort på forsiden og så 30 hverdagsretter på 30 minutter«. Men det flytter ikke noget, for det er beskrevet 1.000 gange før. Kirk var aldrig i tvivl om, at ' Mama Africa' var den rigtige bog at skrive. Han ved godt, at de afrikanske køkkener ikke er vildt hippe lige nu, men det rager ham en høstblomst, for han ved, at »det er de vildeste køkkener, mand«. Forlag nummer 7 sagde ja.Måske sælger den ikke noget, men det gør ikke så meget, »for jeg ved, at det her er rigtigt. Jeg ved, det er fedt«. Lige meget hvad han taler om, er det med termer fra gastronomien. Og når han kommer ind på lugte, teksturer, smage og kulturen omkring mad, løber han helt løbsk i begejstring.På et øjeblik går han fra afdæmpet og næsten lidt sløv i udtrykket til eksalteret og ustoppelig.»... når man finder ud af, at etiopiske pandekager, injera, er kæmpestore, meterbredde og noget, man spiser sammen, så er det spændende. Alle retterne ligger rundt på pandekagen, lidt kød, grøntsager, bladgrønt, kylling, og så begynder man at nippe lidt pandekage.Man sidder sammen og spiser. Det er noget andet end at sidde med hver sin tallerken... Og når man vil vise, at man er blevet venner, fodrer man hinanden. En helt vildt grænseoverskridende ting.Der er jo ikke voksne mennesker her i Vesten, der fodrer hinanden... Det er en hånd, der putter noget mad i munden på et andet menneske... come on... må jeg det... Det er megaspændende, at de har en helt anden åbenhed over for samvær og følelser og glæde, og det smitter af i maden. Det er da magisk«, siger han og er allerede videre i sin verdensgastronomiske trommesolo: »Hvis vi rykker over til Senegal, har de også det med at spise sammen, man sidder sammen om et fad med knækket ris.Men der er det fisk, man spiser... alle har hver sin lille trekant af risen. Man sidder ikke og fisker. Men hvis jeg kan se, at du mangler noget fisk, vipper jeg lige et stykke over til dig, og hvis du har lidt kogt aubergine for meget, lægger du det over til mig«. Vi springer lidt i transmissionen: »Herhjemme bliver vi låst fast bag tallerkenen.Vi kunne da sagtens lære det..så begynder byerne i Danmark at vokse op, og det er ikke bare thai og nordisk og lidt kinesisk, nej, så er det sgu byer med Congo og Peru og Hawaii, større og vildere, og derfor er det lidt irriterende, at mennesker er lidt lemmingeagtige og gør det samme, for det er da meget smukkere at komme hjem med et eller andet helt vildt, man har nørdet med, og sige: Her er jeg, mand - i stedet for at kunne det samme som de andre. Altså.Det er det, der er fedt. Fuldstændig. Jeg vil også gerne tage huggene, hvis folk ikke synes det, for det er lige meget. Det er fedt. Det ved jeg. Det er ikke til diskussion.Det er et røvsejt køkken... på højde med nogle af de køkkener, vi har. Det bliver bare ikke serveret på kongeligt porcelæn, men en plastiktallerken«. Værsgo at trække vejret.Torsk a la ChiracSine første køkkenerindringer har Nikolaj Kirk fra sin farfar og farmors hus i Hørsholm, hvor han blev passet, når han var syg som barn.Det var mystisk og spændende med arabiske tæpper, kinesisk porcelæn og træelefanter fra Afrika. »Et rigtigt sømandshjem«, som hans farfar havde samlet ind til i sin tid som hovmester på ØK's store skibe. På sine rejser havde han lært at lave karryretter med frugt, taget smage med fra Brasilien og det fjerne Østen. Og så lavede han sushi til sit barnebarn, der opmærksomt betragtede, hvordan han formede risen på en særlig måde, og hvordan han bagefter skar fisken, som de spiste rå.»Sushi, mand, der fandtes ikke så meget som én eneste sushibar i København.Det var magisk. Det var et eventyr at være der«, siger han.Det var et gastronomisk hjem, og det var et kulturelt hjem. Et sted oppe ad stamtavlen er han i familie med forfatter Hans Kirk, som i en periode boede på farfarens restaurant. Bedsteforældrene havde væggene fyldt med Hans Scher-figs malerier. Nikolaj Kirks far var også kok som sin far, autodidakt godt nok, og det var det mest naturlige i verden, at tredje generation hjalp til på Kanalcafeen, som familien drev. Som 8-årig rev Nikolaj rasp og lavede sildelage. I hverdagen havde han det »helt ad helvede til med det« henne i skolen, selv om han både godt kunne lide at læse og fordybe sig. Bare ikke nødvendigvis de emner, han blev præsenteret for. Alligevel trak han sig igennem, indtil han begyndte i kokkelære to dage før han blev 15.Ekstremt kort opsummeret var Nikolaj Kirk læretid imponerende. Han var omkring velrenommerede restauranter i Danmark og udlandet og stod som 19-årig på Restaurant Olsen, den på det tidspunkt hippeste restaurant i København, og kunne kalde sig køkkenchef.Han var på landsholdet for unge kokke, var blevet nummer 2 til OL i sit fag, havde vundet VM for vegetarretter. Kørte rimelig meget med klatten.Den oprindelige køkkenchef på Olsen var blevet syg med stress, og Nikolaj Kirk tog over sammen med en kammerat fra kokkelandsholdet. Bare for en periode.Men perioden blev permanent, og den 19-årige og hans makker på 20 blev byens gastronomiske sensation med retter som ' torsk a la Chirac med paddehattesky' i den periode, hvor den franske præsident udførte atomprøvesprængninger i Stillehavet under store protester.Det gik stærkt på Olsen. Der var op til ni ugers ventetid på et bord, ejerne fik alle de penge, de havde brug for, og Politikens jernlady på restaurantområdet, Jonna Dwinger gav fem kokkehuer.Han var på trods af sin unge alder allerede begyndt at være et navn, som mange danskere kendte. I forbindelse med Olsens 1-års fødselsdag ville ejerne gerne gøre noget særligt for stamgæsterne. Så Nikolaj Kirk besluttede sig for at komme i Guinness Rekordbog. Her havde han læst om rekorden for verdens hurtigst tilberedte trerettersmenu til fire personer.En fast menu, der blandt andet indeholdt en hel kylling og en lakseside, som på under 2 minutter og 10 sekunder skulle være klar til servering.Nogen fik så den idé at sige det til TV 2, som elsker en blød pakke i enden af nyhederne.En dag efter midnat ryddede Nikolaj Kirk og hans makker køkkenet, fordi de trods alt lige ville øve sig en enkelt gang.De slog 18 sekunder af rekorden, gav highfive og smuttede hjem. Det gik bare mindre godt, da der kom tv, restauranten summede, og alting var højspændt.Med røven i vandskorpen og det held, de havde brug for, nåede de det. 2 sekunder hurtigere. Hele restauranten hujede, da det blev vist i flimmeren. 2 timer senere stod der en kvinde ude foran og præsenterede sig som Karen Thisted. Hun var i gang med at starte noget nyt. Morgen-tv, hed det, og de kunne godt bruge et par friske kokke. På den måde blev Nikolaj Kirk som »en fuldstændig lille lort« en person, som ikke kun restaurantmiljøet, men hele Danmark forholdt sig til.Han nåede ret hurtigt i sin karriere et trin, de fleste kokke aldrig når. Han var berømt, fik gode anmeldelser, var hip, han var vild, han kunne gøre, som det passede ham, og han gjorde det. Eksempelvis på Formel B, en lille eksklusiv restaurant på Frederiksberg, hvor han lavede køkkenhave på terrassen og holdt høns. Hanen drev naboerne til vanvid, så han huggede hovedet af den og serverede den for medarbejderne, mens hønen fik lov til ikke alene at overleve, men til at flytte ind i restauranten, hvor den gik rundt mellem de fine damers sko. Han var nemlig ved at køre en lille smule sur i ideen om goddag-bord-til-to-stor-menuog-velkomst-og-vinmenu-sågerne.Han ville videre. Til noget vildere, noget større, noget mere uforståeligt. Restauranten blev solgt, og Nikolaj Kirk, på det her tidspunkt i begyndelsen af 30' erne, pakkede rygsækken og blev eventyrrejsende i mad.Det uperfekte livDet er søndag aften klokken 21.»Kirk«, siger en basset stemme i dørtelefonen.Navneskiltet er skrevet på en måde, som kun berømte mennesker, der af og til har brug for fred for offentligheden, kan finde på det.Lejligheden på Islands Brygge er Kirks helle fra en verden, der typisk vil ham det godt, men som vil ham meget.Her behøver han ikke smile skævt under sit lidt langt overskæg og lade sig fotografere af folk, han ikke kender.Han er her mere eller mindre al den tid, hvor han ikke arbejder eller rejser eller er i naturen. Han bruger ikke rigtig byen, forklarer han, mens han brygger kaffe på espressomaskinen i hjørnet af køkkenet. Lejlighedens naturlige centrum.Han får nok til hverdag. Det er ikke, fordi han ikke bryder sig om det. Han hader ikke teater. Han synes ikke, film er kedelige. Han tror bare på fordybelse, og lige nu har han besluttet sig for at vide noget om naturen. Derfor stod han også op klokken 3.30 og ruskede i sin datter, proppede hende i en lille sovepose og tog ud på Amager Fælled for at høre nattergalen synge dagen ind.Han vil kun ting, der giver mening.Han går ikke til arrangementer med resten af mediebranchen, »fordi man ikke behøver at have en skid til fælles, bare fordi man tilfældigvis er inde i en dum kasse, der lyser blåt«, han går ikke på den røde løber, fordi han ikke gider at komme i sladderbladene, »og fordi jeg har råd til mine egne biografbilletter, hvis jeg vil se en film«. De, der elsker den slags, skal bare fyre den af, synes han. Det samme med dem, der gerne vil have en stor bil. Det blander han sig ikke i. »Hvis jeg havde pengene, ville jeg hverken købe en villa eller en Tesla. Det er slet ikke noget for mig. Jeg vil opleve ting, mand. Lære ting«. Han piller lidt ved en flaske saftevand, der står på spisebordet, og afslutter så sætningen med et eftertryk, han bruger temmelig meget: »Fuldstændig«. Nikolaj Kirk er en travl mand. Hans kone, sangeren Karen Mukupa, er i Senegal, og han passer deres 4-årige datter, Tiki. Ud over det passer han også sine forskellige forretninger. Køkkenet i Haderslevgade på Vesterbro, hvor han holder selskaber og laver teambuilding sammen med sin makker, Mikkel Maarbjerg, en designvirksomhed, hvor han med Maarbjerg tegner og producerer køkkenudstyr, et økologisk børnemads-firma, mange foredrag og madlavningsopgaver, som den på Naturmødet, og, nå ja, en restaurant i Taipei.Sammen med Maarbjerg åbnede Kirk for nylig Hyg på et stort nybygget hotel i Taiwan. Restauranten har nordiske toner, men bruger lokale råvarer og eksisterer, fordi Kirk og Maarbjerg har en kinesisk forbindelse, som igennem ti år har forsøgt at få dem til at åbne noget først i Kina og nu i Taiwan.»Vi har begge to prøvet at åbne restauranter i København. Det er nemt nok, det kunne vi sagtens. Men det her, mand, det er svært. Det har vi aldrig prøvet før.Kan vi det? Kan vi drive et køkken på den anden side af Jorden?«. Det er, som om han lever efter Pippis slogan: Det har jeg aldrig prøvet før, så det klarer jeg helt sikkert.Måske virker det overilet. Det kan endda være, det er det. I hvert fald er det rastløst.Men når Nikolaj Kirk gør noget, er det ikke helt så skødesløst, som det ser ud. Tværtimod faktisk. For at han kan gøre, som han vil, må han være forberedt.Vide, hvad han taler (eller råber) om, forstå så meget som muligt på forhånd, for at have friheden til at kunne bevæge sig endnu længere ind i det, han beskæftiger sig med. Han arbejder med en enorm disciplin, og hans professionelle køkken står lige akkurat så snorlige, som hans kokkehue sidder skævt.Derfor har han også en enorm respekt for folk, der kan noget. Folk, der ved noget.Og især dem, der tør satse det hele.Han savner Jens Jørgen Thorsen, »der var helt vildt belæst og en god kunstner, men let kunne afskrives som en klovn«, han savner vildskab og mod til at stille sig frem og sige: »Her er jeg, her er det, jeg står for, og I kan sige, hvad I vil, jeg er ligeglad«. Han er ikke selv bange for at stille sig på den plads. Heller ikke selv om »man får nogle skrammer på vejen«. Lige nu diskuterer han med Socialdemokraternes miljøordfører i Københavns Borgerrepræsentation, Jakob Hougaard, der kalder Kirk for »enkeltsagsaktivist« og beskytter af »fuldkommen ligegyldige svampe og biller«. Det gør han, fordi Kirk kæmper imod, at der bliver opført boliger på et stykke strandeng på Amager Fælled, hvor der lever sjældne dyr og planter. Politikerne må kalde ham, lige hvad de vil, det skal de være velkomne til, men det stopper han ikke af.»Fuglene derude, nattergalen og græshoppesangeren, de sender ikke et brev, når de skrider. De er bare væk. For altid«. Derfor bruger han sin magt til at sige, »hvor tumpedumme nogle af de politikere, vi har i København, er«, og derfor bruger han meget af sin tid på at kæmpe for strandengen på Amager Fælled.»Jeg kan ikke forstå, hvorfor København skal slagte sit ældste naturområde, der ikke har været under plov i 5.000-7.000 år. Jeg fatter det ikke.Det er, som om nogen synes, at elefanten, den er fed. Pandaen, den er fed. Men vandsalamanderen, den er ikke fed. Men den er altså truet. Det vil jeg sgu da ikke holde kæft med«, siger han.Han kommer aldrig til at blive en af de neutrale kendte, der stiller sig op og smiler og underholder i tv, men ikke giver deres egentlige mening til kende.Det er lige ved at være midnat. Kirk har været i kaffen et par gange.Han vil gerne slå et slag for to ting, siger han. For eventyret og vildskaben, for, at vi gør vores liv store og magiske.Og for, at vi accepterer, at vi er uperfekte.Det sidste har han det fint med at være billedet på. Han lærte at ryge pibe på tv og skjuler ikke, at han gør det. Selv om det ikke er sundt.Og ligesom Alfons Åbergs far kommer han også til at give sin datter saftevand, når hun vågner og er tørstig.»Fordi det står lige her på bordet, og fordi...«. Han trækker på skuldrene. Fordi ting ikke er perfekte. Han laver også nogle gange mad, der »smager ad helvede til«, og gør en dyd ud af at få det bragt i tv.Fordi livet ikke skal være et glansbillede.Det skal være et ægte rodet, vildt liv, han kan se tilbage på, når han som pensionist sidder »med æblet og lommekniven«. Når han skal til at male billeder og læse endnu flere bøger om opdagelsesrejser, end han gør nu.»Når børn kigger på noget, gør de det med maks. frihed. En frihed, vi ikke kan røre længere, den er long gone«. »Men hvis vi bare kommer derhenad, mand. Så kan vi rykke noget«. »Og så oplever vi noget«.emil@pol.dk Når børn kigger på noget, gør de det med maks frihed.Fakta: BLÅ BOGNikolaj KirkFødt 1975 i København. Uddannet kok.Tidligere køkkenchef på bl. a. Formel B og Olsen. Har lavet 15 kogebøger, mange i samarbejde med Mikkel Maarbjerg.Har i otte sæsoner lavet jagt-og madprogrammet ' Nak og æd' med Jørgen Skouboe. Gift med sanger Karen Mukupa, som han har datteren Tiki (4) med.
NIKOLAJ KIRK INTERVIEW Nikolaj Kirk tjener kun en herre: friheden. Kokken vil opleve det uperfekte, vilde liv. Og er ikke bange for at forsvare det. Vi fulgte med fra København til Hirtshals over Amager Fælled.
Midt i Amager Strandpark ligger Naturcenter Amager. Her kan børn undersøge naturen i vandkanten.Man kan udforske vejret, vandet, sten og dyr. Naturcenter Amager fejrer i denne weekend to års fødselsdag med fest og natursjov. Her kan man låne waders og redningsvest og komme med i vandet og se, om der er liv. Man kan også komme med på fugletur samt undersøge en fisk eller være med til at bygge et insekthotel til naturcenteret. Alle er velkomne, og det er gratis at være med.Naturcenter Amagers fødselsdag Øresundsstien 7a, 2300 København S Lørdag kl. 11.
Natur.
Johan Olsen, Magtens Korridorer, er både tekstforfatter og forsanger på Fælledsangen " Til Amar Fælled", der præsenteres i dag klokken 18 på Facebook: Amager Fælleds Venner.Sangen er lavet ud fra den gamle Gasolinsang: Langebro.Gasolins bassist Wili Jönsson spiller med.Forberedelserne er i fuld gang til Amager Fælled Festival på naturens dag, søndag den 10.september klokken 14 til 17.Mellem klokken 15: 30 og 16 præsenteres sangen med Johan Olsen i forgrunden og en række kunstnere og kor i baggrunden.
AMAGER FÆLLED.
Skal eksempelvis københavnernes madaffald anvendes som gødning til at producere nye fødevarer, og hvad er kvalitet og værdi af madaffald anvendt som gødning. Det og mange flere spændende emner tages op, når VKST, Seges, og A-R-C Amager Ressource Center, i samarbejde arrangerer en workshop om madaffald som gødning.Arrangementet finder sted på Amager Bakke torsdag den 9. november fra klokken 13.30 til 16.Amager Bakke er som bekendt et af Københavns nye vartegn, der på en og samme tid er en forbrændingsanstalt og en skibakke. Derfor bliver der også mulighed for at få en rundvisning, der byder på en flot udsigt over København.Kurset er målrettet økologisk landmænd, eller landmænd, der overvejer at omlægge til økologi. Der er en deltagerbegrænsning på 30, og tilmelding skal foregå til Marianne Tesdorpf hos VKST.
ARRANGEMENTER.
Du indbydes til et åbent debatmøde - et valgmøde - på Amager, torsdag den 2. november klokken 17-19 Aktivitetscentret Sløjfen i den store sal, Øresundsvej 69.Mødets overskrift er: Hvorfor taler vi ikke om EU i valgkampen? Danmark er underlagt EU's regler for de offentlige budgetter. Hvad betyder det konkret for københavnernes velfærd? Det diskuterer tre københavnske politikere.I panelet er: Lars Weiss, Socialdemokratiet, Gorm Gunnarsen, Enhedslisten, og Anders Sørensen, Kommunisterne.Rina Ronja Kari, medlem af EUparlamentet for Folkebevægelsen mod EU, stiller spørgsmål til kandidaterne.Deltagerne kan selvfølgelig også deltage i debatten.Der serveres gratis sandwich, drikkevarer kan købes, oplyser mødets arrangør, Folkebevægelsen mod EU, Amager.
DEBAT PÅ AMAGER 2. NOVEMBER Rina Ronja Kari stiller spørgsmål til kandidater fra Socialdemokratiet, Enhedslisten og Kommunisterne på åbent møde i Aktivitetscentret Sløjfen.
Hvad har Steven Gerrard, Mikkel Kessler og Kevin Magnussen til fælles? Ikke meget, vel? Men lørdag var de tre stjerner indenfor hver sin meget forskelligartede sportsgren alligevel samlet om et fælles mål. Endda på dansk jord.I samarbejde med Red Barnet havde den tidligere landsholdsanfører Daniel Agger inviteret til velgørenheds-golfturnering på Royal Golf Club på Amager.Udover boksestjernen Kessler, Formel 1-køreren Magnussen og Liverpoollegenden Gerrard var mange andre danske og internationale sportsstjerner mødt frem for at støtte Red Barnet og projektet ' Plads til alle'.srkr@sporten.dk Daniel Agger havde lørdag inviteret tidligere Liverpoolstjerner og et væld af andre store sportsnavne til velgørenhedsgolf på Amager.

Debatten om de seks procent af Amager Fælled, der er planlagt til at huse 2500 boliger - heraf 600 almene - går hårdt for sig.Personligt er jeg meget positivt indstillet, da det er et visionært og godt projekt, der vil udvide boligmassen på det hårdt trængte københavnske boligmarked og afslutte udbygningen af Ørestad.Men hvis ikke det bliver til noget, skal Københavns Kommune finde to mia. kroner i budgettet til at lappe et hul. Det er alligevel en sjat.Til gengæld vil min egen lejlighed på Amager blive ved med at stige i pris, da presset på København fortsætter.Det vil være fint for min privatøkonomi - men skidt for udviklingen af København.Peter Strauss Jørgensen Norgesgade 19 København S.

Lige uden for Københavns centrum ligger det store, grønne område Amager Fælled. Det har det gjort i hundredvis af år. Faktisk er der nogle dele af området, der stort set har fået lov til at passe sig selv i næsten 5.000 år.Andre dele er dog blevet brugt på alle mulige måder gennem tiderne. Blandt andet som losseplads.»Lossepladsen lå derude, hvor vandrehjemmet ligger i dag. Jeg kan huske, at det altid var spændende at komme derud og rode som barn,« fortæller Jørgen Melskens.Han er lokal-historiker og er vokset op ved siden af Amager Fælled.»Der var ikke noget opsyn, så man kunne godt stikke af hjemmefra for at løbe derud og lege. Men hvis man blev opdaget, så blev man selvfølgelig jaget væk igen,« fortsætter han.Farlig legeplads Siden 1600-tallet har militæret holdt til ude på fælleden. Blandt andet var der længe en skydebane på fælleden.»Der er faktisk eksempler på, at vildfarne skud ramte husene, der grænsede op til fælleden. Det klagede mange over dengang, og man skrev endda et brev til landets krigsminister. Kunne det virkelig være rigtigt, at man lå og skød uden at have kontrol over, hvad man ramte?« fortæller Jørgen. I dag bliver der dog ikke længere skudt på Amager Fælled.sifh@kidsnews.dk Fakta: SAGEN OM AMAGER FÆLLEDI 1992 gav politikerne i København lov til, at der kunne bygges på en del af Amager Fælled, men det er først nu, at man skal i gang med at bygge på det godkendte område Man regner med, at der skal bygges 2.000-3.000 boliger på området, og at der også skal ligge butikker, vuggestuer og børnehaver, og man satser på, at arbejdet kan komme i gang i 2017 eller 2018. Det, synes flere mennesker, er en god idé.Andre mennesker er utilfredse med, at man rydder et stykke af naturen ved København for at bygge der. Og derfor har de holdt demonstration og skrevet til politikerne for at få dem til at ændre mening.Kilde: Voksenaviserne Politiken og Berlingske.
Amager Fælled har en lang historie, og før området blev et elsket natursted, har det været brugt til mange andre ting.
GENBRUG Når Hovedstadens Forsyningsselskab i næste måned tager fat på nedrivningen af den ene af Amagerværkets tre skorstene, vil den gamle beton blive genanvendt til byggeriet af en ny genbrugsstation, i Københavns Sydhavn.Ifølge projektleder Theis Rasmussen fra Amager Ressource Center, der er bygherre på den nye genbrugsstation, er det første gang, at der vil blive anvendt genbrugsbeton til beton i aggressiv miljøklasse.Ottetalsformet byggeri- Vi har fokuseret på at finde så mange genbrugsmaterialer som muligt til byggeriet.Vi undersøger eksempelvis, om man kan genbruge træ i ukurante størrelser som terrassebeklædning, og vi ser på hvordan man kan ombygge gamle lysarmaturer med nye led-lyskilder og drivere.Men det, der fylder mest, er støttemuren med en beton, hvor 100 procent af stenfraktionen er udskiftet med genbrugsbeton, siger Theis Rasmussen fra Amager Ressource Center til Ingeniøren.Projektet har et samlet budget på 68,8 mio. kroner, og Cowi og tegnestuen Krilov som rådgivere på basis af et konceptuelt design, som i sin tid blev udarbejdet af Bjarke Ingels tegnestue, BIG.Det ottetalsformede byggeri forventes færdigopført i slutningen af 2018, og hovedentreprisen er netop sendt i udbud.Ifølge Ingeniøren vil de 5.000 kbm beton blive knust i to fraktioner, hvoraf den groveste skal bruges som tilslagsmateriale i den nye beton.Den fineste fraktion vil muligvis blive brugt i bærelaget under asfalten på genbrugsstationen.Når projektet er gennemført, vil Amager Ressource Center og Københavns Kommune udgive en erfaringsrapport.
Amager Ressource Center vil tage genanvendelse af beton til et nyt niveau ved nedrivning af skorsten.
EFTER længere tids massive protester fra naboer, Danmarks Naturfredningsforening og andre interessenter ser det ud til, at planerne om at bygge 2.500 boliger på Amager Fælled skrinlægges. Det er en konsekvens af, at der ikke længere kan findes et flertal på Københavns Rådhus for beslutningen. Indtil denne uge så planerne om byggeriet ellers ud til at fortsætte ufortrødent trods den store græsrodsmobilisering, der har gjort en lille plet på Amager til en større historie i de nationale nyheder.Kursskiftet kommer, efter at Venstre og De Konservative tidligere på ugen meddelte, at de trak deres støtte til aftalen. De foreslår i stedet, at man flytter byggeplanerne til en anden del af Amager Fælled, der i dag er udlagt til campingområde og engang har været en losseplads.Det er et stort nederlag for overborgmester Frank Jensen (S), der til Berlingske udtaler: »Der er en kreds, for hvem tudser og padder betyder mere end mennesker, men sådan er det altså ikke for mig.« I samme avis udtaler kok og aktivist Nikolaj Kirk: »Det nytter ikke noget, at vi vil redde regnskoven og orangutangen, hvis vi ikke vil passe på det, vi selv har.« Om få måneder er der kommunalvalg, og i København tyder det på en markant fremgang til de grønne partier. Tudser, padder og orangutanger ser ud til at gå en lys fremtid i møde i københavnsk lokalpolitik. sv.

De tre små kommuner i ejerkredsen bag prestigeanlægget Amager Bakke møder massiv kritik, efter at de tirsdag valgte at redde direktør Ulla Röttger fra en fyreseddel under et internt bestyrelsesopgør.En professor kalder småkommunerne for uprofessionelle, og fremtrædende politikere i København og på Frederiksberg appellerer til, at de omgør deres beslutning.»Pilen peger i retning af uprofessionalisme hos de tre små kommuner og deres repræsentanter i bestyrelsen.Selv om man har et andet synspunkt, så skal man kunne arbejde sammen i bestyrelsen, og lige nu ser det ud, som om direktørens adfærd og beslutninger er blevet en sten i skoen på det samarbejde,« siger Per Nikolaj Bukh, der er professor i økonomistyring ved Aalborg Universitet.På et ekstraordinært bestyrelsesmøde forsøgte de to største kommuner i ejerkredsen, Københavns og Frederiksberg kommuner, at få fyret Ulla Röttger på grund af manglende tillid efter en række problematiske sager.De to kommuner sidder tilsammen på 82 pct. af ejerskabet i Amager Ressourcecenter, som ejer Amager Bakke.Men da de kun har tre af seks bestyrelsespladser, kunne de ikke stemme fyringen igennem alene.Og så valgte repræsentanterne fra Dragør, Tårnby og Hvidovre kommuner - som tilsammen sidder på 18 pct.af ejerskabet - at bremse fyringen.»Det er mærkeligt, at man ikke bare finder en anden direktør.Der er andre direktører, som kan bestride den post, så man burde finde en, som bestyrelsen kan samles om i stedet for at være splittet,« siger Per Nikolaj Bukh.Efter mødet trak den københavnske politiker Lars Weiss sig som bestyrelsesformand.Per Nikolaj Bukh mener, at Københavns overborgmester, Frank Jensen (S), er nødt til at reagere på situationen og finde en fælles løsning.Det har ikke været muligt at få en kommentar fra overborgmesteren, men teknikog miljøborgmester Morten Kabell (EL) siger: »Jeg er overbevist om, at Lars Weiss ikke bare har arbejdet for Københavns, men også for selskabets interesser.Jeg vil appellere til Dragør, Hvidovre og Tårnby kommuner om at tænke sig om en ekstra gang.« På Frederiksberg har rådmand Michael Vindfeldt (S) svært ved at acceptere, at man skal leve med en direktør på Amager Bakke, som man ikke har tillid til, men den problemstilling vil Frederiksbergs borgmester, Jørgen Glenthøj (K), ikke kommentere.I Tårnby og Dragør har borgmestrene Henrik Zimino (S) og Erik Dahl Bidstrup (V) ikke ønsket at kommentere situationen.Det er ikke lykkedes at få fat i Hvidovres borgmester, Helle Moesgaard Adelborg (S), for en kommentar.jakob.j.martini@finans.dk 
Tre kommuner med en samlet ejerandel på 18 pct. af Amager Ressourcecenter har blokeret for en fyring af direktøren. Nu må København og Frederiksberg leve med en direktør, som de ikke har tillid til.
Bevæbnet med sit kompas og en taske fyldt med natur-bøger går Alvin med raske skridt over vejen og ud mod Amager Fælled. Han skal nemlig på eventyr.»Det sjoveste er bare at fare vild og se hvor man kommer hen,« siger Alvin og smiler. Det kan man se, at han har gjort før.Kamp om naturenAlvin viser Kids' News rundt på fælleden, som den også bliver kaldt. Her har politikerne i København nemlig for mange år siden givet lov til, at der skal bygges nye huse og måske en campingplads i en del af fælleden, der ikke er fredet. Danmark er et af de lande i verden, der har mindst vild natur, og flere borgere blevet sure over, at man nu vil fjerne noget af den vilde natur tæt på København. Blandt andre Alvins far, der var med til at lave en demonstration for at bevare naturen på Amager Fælled.»Det var rigtig fedt at være med til demonstration.Både fordi jeg synes, at det, der blev sagt, var rigtigt. Men også fordi min far var oppe på scenen for at holde tale,« siger Alvin.Han håber, at Amager Fælled får lov til at blive, lige præcis som den er i dag.En vild legeplads I de sidste to år har Alvin gået til rollespil på Amager Fælled, hvor han har gjort vejene usikre i rollen som røver. Men han er altid kommet her meget sammen med sin far, der er natur-fotograf. De kommer her stadig ofte for at lytte til frøerne kvække i kor om natten eller for at se, om Danmarks sjældneste orkideplante stadig har det godt.»Det, jeg godt kan lide ved Amager Fælled, er, at det er et af de eneste steder i København, hvor man kan se, hvordan der er uden for byen. Man behøver ikke tage langt væk, men kan bare lige smutte herover,« fortæller Alvin.Det er noget helt andet, end når man besøger resten af byens parker og haver: »Her er mere vildt. Det er ikke kunstigt. Det er lavet af naturen - uden mennesker,« siger Alvin.sifh@kidsnews.dk DEMONSTRATION: Når en masse mennesker sammen går ud på gaden for at vise, at de er for eller imod noget.VILD NATUR: I Danmark har vi meget natur, der er opdyrket. Det vil sige, at mennesker har skabt eller ændret den. Vild natur er de steder, som mennesker ikke har lavet om.KRIGSMINISTER: Den politiker, der har ansvar for Danmarks soldater. I dag kaldes det for en Forsvarsminister.HEY, HVAD BETYDER DET..
Alvin på 10 år er vild med at gå på opdagelse på Amager Fælled. Nu skal der bygges huse på en del af fælleden. Derfor var Alvin med i en demonstration for folk, der vil bevare naturen på fælleden.
Forår. I landets kolonihaver står den igen på ostemadder, kaffe og havearbejde i solen.På Amager ligger ' Haveforeningen Amager Strand' mellem gamle industribygninger og strand. I solen bag ligusterhækkene sidder 81-årige Helene Larsen og Inga Albæk på 75 år og vender verdenssituationen.»Vi tager herud for at hygge os sammen. Man slapper helt af, når man tager kolonihaveånden til sig,« siger Helene Larsen.»Ja, og sammenholdet er så godt herude,« tilføjer Inga Albæk.Grønne oaser til byboerne Når det bliver april i Danmark, vender kolonihaveejerne tilbage efter en lang vinters dvale.Vandet har været lukket siden oktober, og havearbejdet er indstillet, så længe jorden stadig er kold og hård.I forårsmånederne kommer der igen liv i de ca. 62.000 kolonihaver i Danmark. Haverne er oftest reserveret til dem, der bor i etageejendomme i byerne - langt fra det grønne. Det var ideen bag kolonihavebevægelsen for 103 år siden. Og er det i dag.I 2017 stortrives kolonihaveånden stadig på Amager Strand.Havearbejde, østers og bobler En labyrint af grusstier adskiller de mange havelåger fra hinanden.Længere nede ad vejen sidder 74-årige Kurt Nielsen sammen med sin nabo 61-årige Trille Høy.De er enige.Kolonihaven giver ro, idyl og et helle fra hverdagen.»Jeg elsker at komme herud og se blomsterne gro. Det giver livsglæde og er godt for sjælen. Det bedste er at sidde her ved bordet med champagne og østers. Vi har altid noget at fejre,« siger hun.Til daglig bor Trille Høy, der er scenograf og kunstner, inde i byen.I 15 år har hun cyklet fra Frederiksberg ud til haven på Amager. De seneste par dage har hun allerede fyldt seks poser med haveaffald. Alt det visne skal væk, og alt, der gror, skal klippes ned.»Min ryg knirker allerede lidt, men så får man forbrændt en masse kalorier,« siger hun.For et par år siden vandt Trille Høy og hendes mand Kolonihaveforbundets præmie for den mest velholdte have. Selvom havearbejdet er beskidt arbejde, har hun ikke handsker eller arbejdstøj på. Kun kjole og sutsko.»Jeg har altid bare mine kjoler på.Når de bliver beskidte, så vasker jeg dem.« Langt fra overhalingsbanen Kolonihavelivet er eftertragtet. Det kræver mere end grønne fingre og en stor pengepung, hvis man skal blive en del af foreningen. Det kræver tålmodighed.Lige nu er der mindst 20 års ventetid på en af de 178 kolonihaver på Amager. For nogle er det desværre ikke nok at stå på venteliste.»Sidste år havde vi 72 indbrud i foreningen. På én nat. Jeg fik taget alt mit værktøj,« fortæller Kurt Nielsen.På trods af ubudne gæster er kolonihaverne ikke skærmet af med høje hegn. Her er det mest lave ligusterhække, der markerer skellet mellem haverne. Og de må ikke være højere end 180 centimeter.»Ja, vi har ikke Trump-tilstande med høje mure her,« siger Trille Høy.matu@bt.dk I et for folkefærdet sjældent højt tempo myldrer kolonihave boerne frem i solen sammen med påskeliljer, purløg og rabarber ' ' Jeg elsker at komme herud og se blomsterne gro.Det giver livsglæde og er godt for sjælen.Det bedste er at sidde her ved bordet med champagne og østers.Vi har altid noget at fejre Trille Høy.Fakta: 4 GODE RÅDApril-råd fra Signe Wenneberg, haveekspert og ugentlig klummeskribent.1 »I april skal du huske, at der stadig kan komme nattefrost. Du må ikke blive overmodig og sætte dine spirer ud endnu. Du kan i stedet fylde dine krukker med løgplanter, stedmoderblomster og hornvioler. Du kan også begynde at beskære dine roser og frugttræer. De mange afklippede grene kan du bruge til at tænde et hyggeligt havebål med.« 2 »Selvom april er den tarveligste måned for havearbejde, så skal du også læne dig tilbage og nyde livet med sol og glade dage. Lyt til fuglene, som får unger. Der er også liv i haven, selvom jorden stadig er hård.« 3 »Hvis du har et staudebed eller rabarber, så er det ned på alle fire og rydde ud i ukrudt og visne grene med håndkraft. Hvis du ikke får gjort det nu, så kvæler det de blomster, man senere gerne vil se på. I april kan du også begynde at give roserne gødning.Det skal man gøre fire gange om året.« 4 »Byg en kompost, så du ikke smider grønt affald ud. Alt organisk materiale kan du genbruge, når du planter blomster i potter. Så sparer du også en tur på plantemarkedet efter gødning.«.

Ni danske mesterskaber som spiller.Et som træner. Og et meget berømt som spillende træner.Flere europæiske eventyr. Med Brøndby.Men også Arsenal og Getafe. Forskellige pokaltriumfer - danske såvel som udenlandske.Og et europamesterskab. Endda bragt hjem fra svensk grund.Ingen ville kunne fortænke John ' Faxe' Jensen i at være mættet af fodbold, for han har smagt alt på menukortet.Men selv om det snart er 25 år siden, at han ramte den »lige i røven«, og der i mellemtiden er tyndet ud i krøllerne på toppen, kan han stadig mærke spillet i maven.Det kan gøre godt - og det kan gøre ondt.Og det kan rumstere, som denne søndag, hvor 52-årige John ' Faxe' Jensen og Fremad Amager spiller for overlevelse i den danske 1. division.»Det er en af de kampe, hvor man får ekstra sommerfugle i maven«, erkender ' Faxe'.En sejr vil sikre oprykkerne overlevelse, men et nederlag kan meget vel få alarmklokkerne til at gjalde ud over Amager.Fremad-holdet har fået én sejr og sølle 6 point ud af de seneste 10 kampe, så publikum må frygte for endnu en skuffelse på Sundby Idrætspark. Men det er ikke et begreb, ' Faxe' arbejder med.»Kampen er en af dem, jeg glæder mig utroligt meget til, så jeg frygter ikke noget som helst. Tværtimod«, fortæller han.Dermed giver den tidligere midtbane-fighter også forklaringen på, hvorfor han stadig er sulten efter det, den professionelle fodboldverden har at tilbyde.»Det har noget at gøre med den tilfredsstillelse og det sug i maven, jeg får, når tingene lykkes. Jeg får på en eller anden måde et kick, der er svært at forklare. Men det er det, jeg lever for«, siger John ' Faxe' Jensen.I mere end 35 år har han jagtet den gode fornemmelse i maven.»Jeg går så meget op i det, at jeg ved, at jeg får ondt i den bagefter, hvis det ikke går godt«, siger ' Faxe', der må have kæmpet en del med mavesmerter i løbet af forårssæsonen.»Det er drivet, der holder mig i gang, og det, der får mig til at arbejde hen mod kampe som den i dag. Havde jeg ikke det drive, skulle jeg finde noget andet at lave«. Men det har han ingen intention om.EM-helten fra triumfen i 1992, der i mange år dannede toptrænerduo med Michael Laudrup, er glad på næstøverste hylde og i Fremad Amager. Han behøver ikke at være i en storklub eller at spille om sølvtøj for at få den rigtige fornemmelse i mellemgulvet.»Det er fuldstændig den samme følelse, jeg har i maven, om jeg spiller om guldmedaljer eller nedrykning. Det er samme nerve«, siger John ' Faxe' Jensen, som har været cheftræner i Fremad Amager siden 2014.»Jeg synes, det er et fantastisk projekt, der er i gang herude. At være en del af det og med til at hjælpe og bygge Fremad Amager Elite op er enormt spændende«. »Al min erfaring kan bruges - både på og uden for kridtstregerne. Og det er dejligt at bruge sin erfaring i samspil med mennesker, der kan og vil lære af den. At hjælpe dem i den rigtige retning. Og så laver vi hele tiden nye tiltag, der gør det interessant for mig at komme på arbejde«, fortæller ' Faxe' og beretter om »optimerede træningstidspunkter« og »helt nye omklædningsrum« i fremtiden.Nu vil han få det godt, hvis det kan lykkes ham at etablere Fremad Amager i 1. division.»Om det bliver næste år eller om to år, ved jeg ikke. Men vi vil gerne længere frem i tabellen«. »Og så skal vi forhåbentlig ikke bekymre os om nedrykning næste år«, tilføjer ' Faxe'. Men det skal amagerkanerne altså stadig i år.»Alt kan stadig ske«, minder han om.Mavefornemmelsen fortæller ham nu, at Fremad Amager overlever.sporten@pol.dk Jeg frygter ikke noget som helst John ' Faxe' Jensen.
1. DIVISION John ' Faxe' Jensen glæder sig til dagens skæbnekamp med Fremad Amager.
Vendsyssel FF bejler igen i denne sæson til oprykningspladserne til Superligaen, men i en tæt topstrid satte holdet point til i aftes i 1. division.På udebane mod Fremad Amager var nordjyderne ellers foran med 1-0, men føringen blev sat over styr, da hjemmeholdet fik udlignet til slutresultatet 1-1.Christian Moses lavede sit syvende sæsonmål midt i første halvleg, da han bragte gæsterne i front.12 minutter inde i anden halvleg udlignede Jabar Sharza 1-1, der altså sikrer en pointdeling mellem de to tidligere Brøndby-kolleger på de to trænerbænke, John Faxe Jensen og Erik Rasmussen.Vendsyssel bevarer i første omgang tredjepladsen, der ved sæsonens afslutning giver adgang til playoffkampe om en superligabillet.Tredjepladsen kan dog være væk, når de nærmeste forfølgere også har spillet 12 kampe. HB Køge og Viborg kan gå forbi Vendsyssel på point, mens Esbjerg med en storsejr kan gøre det på målscore.For Fremad Amager betyder tirsdagens ene point, at amagerkanerne går forbi Fredericia og op på syvendepladsen. Holdet har fire point op til Vendsyssel.Thisted fører rækken to point foran Vejle og yderligere fire point foran Vendsyssel./Ritzau/
SATTE FØRING OVER STYR.
Hvor bor du?»Jeg bor i Italienskvarteret på Amager, som snart er det mest bohemeagtige kvarter på hele Amager. Du kan ikke gå ind i en bygning, uden at Per Fly bor der.Men jeg holder meget af Amager, fordi der både er fritidssæt, Crocs og hipsterkvarterer.Jeg kan godt lide, at jeg dagligt bliver mindet om, at jeg ikke bor i et kulturelt ekkokammer«. Hvilke mennesker fascinerer dig? »Jeg kan godt lide, når folk laver noget småt og nicheagtigt. Jeg er lidt en sucker for det hipsteragtige, som folk, der brygger deres egen kaffe på egne bønner.Mens vi snakker nu, kører jeg for eksempel forbi et lille galleri på Amager, hvor der er en mand, der har tænkt, at han nok aldrig kommer ind på Charlottenborg, så derfor har han åbnet sit eget galleri på Amager. Det kan jeg godt lide«.Hvor går du hen og spiser?»Jeg er storforbruger af restauranter. Gorilla, Bistro Boheme og Cafe Ingolf. Der er mange. Når jeg har tømmermænd, ender jeg ofte på Salon 39. Der ryger de deres egen mayonnaise. Det er sindssygt godt. Men for mig er det lidt et vintersted.Der er mørkt og dunkelt og minder lidt om speakeasy-barer i New York. Lige præcis det sted har mig og min dame tit cravings efter. De serverer en kickass burger. Eller Kiin Kiins takeaway på Amager, hvor vi nærmest intravenøst får indført baos i os, når vi har tømmermænd«. Hvor får man den bedste kaffe i byen? »Jeg er lidt lokalsentimental, og derfor kommer jeg hver morgen på Le Kaf. Der giver de mig lov til at lave min egen kaffe.Jeg vil ikke kalde min egen kaffe byens bedste, og jeg er faktisk en kaffesnob.Derfor har jeg også en trist udmelding: Man får langt bedre gourmetsnobhipsterkaffe i Aarhus, end man gør i København«.Hvilken årstid er bedst i byen?»Jeg er også sentimental omkring årstider.Jeg er vokset op i udlandet, og at vi herhjemme har fire distinkte årstider, kan jeg virkelig godt lide. Det er lige meget, hvad årstiden skifter til, det er selve skiftet, der er halvromantisk. Hvis vi havde en dansk Woody Allen, ville jeg ønske, han ville portrættere København og den periode, hvor årstiden skifter«.Hvad er dit yndlingskvarter?»Christianshavn. Det er gamle Danmark.Byggerierne er flotte, og jeg kan godt lide fornemmelsen af, at næsten alt er brostensbelagt. Men skulle jeg tage min dame med et sted hen, skulle det være Dragørs gamle bydel. Det er lidt mit hemmelige sted. Der er også brostensbelagte gader, små huse, små havnekulturmiljøer og god is«. Hvad ville du forandre ved byen? »Der er så mange ting, jeg konstant har holdninger til med hensyn til byen. Men hvis jeg skal koge det ned, er det en frygt for det ensartede. På Amager går det hurtigere end noget andet sted med nybyggerier.Og det særlige ved Amager har netop været de bygninger, der var egnet til øvelokaler og kunstnerkollektiver. Jeg ville ønske, man både byggede nyt og bevarede særlige områder, så der fortsat er plads til alle«. Hvis du havde en bulldozer, hvad ville du så fjerne? »Industriens Hus på Rådhuspladsen. Ordet øjebæ er ikke dækkende. Det pisser mig af, at de har fået lov til at bygge det i hjertet af København. Med metrobyggeriet var Rådhuspladsen lige ved at være perfekt, og så ligger der pludselig sådan en stor glaslort midt i det hele«. Hvad kan irritere dig mest ved byen? »At vi har potentialet til at være en af de storbyer i verden, der er mest tolerante og forrest på udvikling, men vi er der ikke helt. Vi burde have udnyttet, at vi er tolerante, frie mennesker, og for længst have gjort nogle ting. Vi burde have været nogle af de første til at legalisere cannabis, til at gøre noget for prostitution, for afvænningspolitik og for, hvordan vi straffer folk. Vi burde have været bedre, for det ligger til os. Danskerne møder folk i øjenhøjde og siger: Hvad har du brug for af hjælp, for så vil jeg prøve hjælpe dig. I stedet bliver vi mere og mere et regelryttersamfund. Jeg ved, vi har en borgmester, som kæmper for alt det rigtige. Men jeg tror, han bliver tromlet ned af alt muligt politisk bureaukrati«. Hvad ville du ønske, Frank Jensen tog fat på? »Jeg er ikke klog nok til at sige, hvad han skulle tage fat på. Men hvis vi sagde til ham: Prøv at høre her, Frank Jensen, i et år må du være fuld Gaddafi-diktator, nu får du bare lov til at gøre, hvad du vil. Så ved jeg, han ville gøre det bedste«.sofie.sorensen@pol.dk 
Tryllekunstneren Rune Klan, der optræder til Magic Fight Night i weekenden, elsker København, røget mayonnaise og Dragørs gamle bydel.
Jeg var i teatret i onsdags for at se Shakespeare på Det Kongelige Teater. »Othello« handler om jalousi, og hvad den kan drive mennesker ud i.Efter pausen satte et ungt par sig på nogle tomme sæder på rækken foran os, Det skulle de ikke have gjort, for det bragte en ældre herre helt op i det røde felt. For de pladser havde de jo ikke købt billet til. Først ignorerede de ham, så svarede de ham igen, men han blev ved. Og til sidst gik de.Om det var Shakespeare-temaet, der overmandede teatergængeren - en akut misundelse over, at de unge forsøgte at tiltuske sig en bedre plads - eller han bare havde en dårlig dag, er svært at sige. Men hans rethaveriske vrede er at genfinde i mange ender af det ondt-i-røven-samfund, som især det rige København er ved at udvikle sig til. Engang hed det: Ryk en balle, så der er plads til alle. Nu hedder det: Skrid, din fattigrøv, ingen har inviteret dig.Det er den samme mangel på overskud og fællesskab, der betyder, at naboer klager over at bo ved siden af institutioner for psykisk handicappede og stofmisbrugere.Og det er den, der manifesterer sig, når venstrefløjen ikke vil bygge 2.500 boliger på et meget lille hjørne af Amager Fælled. Gu' vil vi ej rykke en balle. Det er jo lige midt i min fortryllende løberute og hvad med udsigten? Ingen skal forhindre mig i at kunne bo midt i storbyen og den vilde natur på samme tid. Ahhh.Og det er samme storby-egoisme, der viser sig, når Enhedslistens Morten Kabell gør alt, hvad han kan for at genere de fortravlede bilister, der forsøger at komme på arbejde inde i København på en tidsmæssig forsvarlig måde.Derfor kører de i deres bil ind til en togstation i København, parkerer i en af sidegaderne og tager S-tog eller Metro resten af vejen. Men næh nej, det skal de ikke bryde sig om. Derfor vil Kabell - bakket op af de københavnske villaejere, som ikke bryder sig om synet af fremmede biler på deres vej i dagtimerne - udvide betalingszonerne for parkering længere og længere ud i periferien af København. Skrid, din fattigrøv, ingen har inviteret dig og dit usle køretøj.Vindebroen er slået opMåske er det priserne. Når man nu endelig har fået slået slæberne ind på det dyre københavnske boligmarked, og sidder der i sin store lejlighed og betragter den voksende friværdi, hvorfor skulle man så lukke flere ind? Flere nye boliger vil kun få priserne til at falde, trængslen til at stige og cafe-bordet i Solen henne om hjørnet til måske at være optaget. Hvad skal de her? Vi havde det lige så hyggeligt.De københavnske grønne partiers drøm om København handler om en storby, som er endnu mere eksklusiv, en by med flere bilfri områder, oprindelig natur, løbestier, et mangfoldigt dyreliv og bæredygtige grønne områder. En by, hvor der ikke bygges højere end 4. sal, og hvor slagteren og grønthandleren er så hvinende økologiske i alt, hvad de gør, at man skal være ansat i den kreative branche for at følge med priserne.At København, som ventes at vokse med 100.000 indbyggere over de næste ti år, skal være et sted med plads til flere, er næppe en del af drømmen. Det grønne København, som står til at vinde flertal ved valget, har slået vindebroen op, mineret voldene og stukket en kæp i hjulet, først for 1.500 billige boliger på Kløvermarken på Amager - det er jo der, vi træner langskud om søndagen - og senest for et helt nyt kvarter på Amager Fælled. Frøerne, du ved.Da boligminister Ole Birk Olesen for nylig i et interview opfordrede københavnerne til at rykke en balle og sagde, at man bør bygge tættere i København og med flere højhuse for at få udbuddet af boliger op og priserne ned, så flere - også sygeplejersker og politibetjente - har råd til at bo i København, fik han at vide, at han ikke ved, hvad han taler om. Venstrefløjen i København himlede med øjnene og fik hjælp fra en lidt uventet kant.Dansk Folkepartis Kristian Thulesen Dahl mener nemlig heller ikke, at der skal bo flere i København. Ambitionen må være, at flere bor i provinsen, mener DF-formanden.»Det er uhensigtsmæssigt, at stadigt flere bor på et ganske lille areal,« skrev han i sit ugebrev, som i stedet opfordrede til en vision som går imod urbaniseringen. Der er miljømæssige og trafikale udfordringer, når så mange bor på ét sted, skrev Thulesen Dahl som et ekko af den grønne københavnske venstrefløj.Den rødgrønne adelige klasseAt den veluddannede klasse længe har fortrængt de gamle arbejdere og dem, der er sat uden for - de langtidsarbejdsløse, junkierne, spritterne og de psykisk syge - fra Vesterbro og de øvrige brokvarterer, er ikke noget nyt. Det nye er, at den ekskluderende klasse har fået så magtfulde repræsentanter.Når Niko Grünfeld, spidskandidat for Alternativet i København, som står til at få omkring ti procent af stemmerne ved kommunalvalget, vil have kødfri og bilfri dage, vegetariske maddage på offentlige arbejdspladser, og på sin hjemmeside siger, at København skal udvikle en ambitiøs plan for biodiversitet i byen og skabe flere vilde grønne byrum, så taler han lige ned i underlivet på alle dem med den gode friværdi og en plads i Solen foran cafeen.Den samme feelgood stemning breder sig, når SFs spidskandidat Sisse Marie Welling kæmper for at få dieselbilerne ud af byen, flere stressklinikker og miljømærket legetøj i kommunens institutioner. Det giver krydser på stemmesedlen fra dem, som Liberal Alliances spidskandidat, Alex Vanopslagh, for nylig i Weekendavisen kaldte »den rødgrønne adelige klasse.« Bent Winther er samfundsredaktør på Berlingske.Det grønne København, som står til at vinde flertal ved valget, har slået vindebroen op, mineret voldene og stukket en kæp i hjulet, først for 1.500 billige boliger på Kløvermarken på Amager og senest for et helt nyt kvarter på Amager Fælled.Frøerne, du ved.
Ugens debat.
Pensiondanmark må se sin plan om at investere i det milliardstore boligbyggeri på Amager Fælled smuldre på grund af truede frøer, sjældne planter og valgkampsparate politikere i Københavns Kommune. 
Københavns Kommune bremser boligprojekt på Amager Fælled. Vi venter på politikerne, siger Pen-siondanmark, der er med i projektet. 
Københavns Politi etablerer en midlertidig visitationszone på store dele af Amager efter en skudepisode tirsdag.Samtidig forlænger man den visitationszone, som i øjeblikket gælder for adskillige bydele i hovedstaden, blandt andet Husum, Brønshøj, Nørrebro og Nordvest.»Vi har en visitationszone som udløber i morgen, og der er ikke noget, der tyder på, at vi skulle lade være med at forlænge den. Så ja den bliver forlænget,« sagde chefpolitiinspektør Jørgen Bergen Skov på en pressebriefing i går.En visitationszone betyder, at politiet stikprøvevis kan undersøge personers kroppe, deres tøj, genstande og køretøjer.Ifølge politiinspektøren er zonerne et effektivt værktøj til at fjerne våben fra gadebilledet.»Det skal ses som et værkstøj, som vi har gode erfaringer med at bruge i bandekonflikter,« siger han.Den nye zone på Amager indbefatter følgende område: Christmas Møllers Plads mod øst til Vermlandsgade, Uplandsgade, Prags Boulevard, Ved Amagerbanen, Lergravsvej Strandlodsvej, Øre sundsvej, Amagerbrogade og retur til Christmas Møllers Plads.Ifølge politiet er flere skudepisoder årsag til visitationszonen.Tirsdag var der et skyderi på Holmbladsgade på Amager, hvor én person blev ramt af skud.Ikke samme konfliktSkudepisoden på Amager menes dog ikke at være relateret til de seneste ugers skudepisoder på Nørrebro, oplyser chefpolitiinspektøren.I stedet vurderes det, at skudepisoden relaterer sig til en konflikt mellem to registrerede bandegrupperinger, der tidligere var i konflikt i april.»Det er vores indtryk, at den kon-flikt, der udspillede sig i går, er en konflikt fra det lokalområde, det er sket i. Der er ikke noget, der tyder på, at det er den samme konflikt, som vi har set på Nørrebro, siger Jørgen Bergen Skov.Offeret for skudepisoden onsdag var en 20-årig mand, der er uden for livsfare.Ifølge politiet er han et registreret bandemedlem.Onsdag er tre mænd på 24, 23 og 19 år varetægtsfængslet i 27 dage for skyderiet/ ritzau/.

Hvordan skal København se ud i fremtiden? Vil vi have en by i beton, stål og glas? En by, der ligner alle andre byer? Eller en by, der emmer af historie, hvor der er plads til både åndehuller og grøn natur? Kampen for at bevare et København i menneskelige dimensioner handler lige nu om Slagtergårdene på Enghavevej, som med deres kreative og musiske miljø repræsenterer de sidste rester af det gamle Vesterbro.Det er to minutter i 12, hvis gårdene skal bevares. Absolut sidste chance for at stoppe nedrivningen er mødet i Borgerrepræsentationen 14.december.Nedrivnings-planerne for slagtergårdene er det kommunale Socialdemokratiet, når det er værst: I en tæt alliance med de borgerlige partier bakker partiet op om en kapitalstærk grundejer for at sikre profitten ved at bygge nye betonpaladser uden hensyn til, at slagtergårdene er en sjælden baggårdsbebyggelse.Det er et kulturstrøg med minder af både Storm P. og Tove Ditlevsen. Med et kæmpe turistpotentiale - lidt i stil med Hackesche Höfe i Berlin - et kompleks af otte sammenhængende baggårde, der er blevet et trendy område med småbutikker, gallerier og restauranter.Det er sidste udkald: Forhåbentlig vil københavnerne engagere sig i bevarelsen af slagtergårdene. Slaget om Amager Fælled viser, at det kan nytte at kæmpe.Erik Boel Reventlowsgade 16 København V.Slaget om Amager Fælled viser, at det kan nytte at kæmpe.

Et vigtigt vidne i en sag om et trafikdrab på Amager er som sunket i jorden.Derfor retter politiet nu en særlig appel til håndværkere, folk på byggepladser eller andre, der kan hjælpe i håbet om at opspore vidnet.Vidnet førte en hvid såkaldt mandskabsvogn med trælad, da han om aftenen 5.april nær Christmas Møllers Plads på Amager kørte bag en mørk personbil. Den mørke personbil havde netop påkørt en cyklist og flygtede fra stedet.Vidnet i den hvide mandskabsvogn vendte retur til ulykkesstedet og fortalte en politimand, at han havde taget et billede af den mørke flugtbil. De aftalte i de hektiske minutter, hvor politimanden skulle køre eskorte for ambulancen med den kvæstede cyklist, at vidnet skulle sende det foto til politimandens mobiltelefon.Cyklist dødeMen politiet har ikke hørt fra vidnet trods efterlysninger siden ulykken, der kostede cyklisten, en 41-årig familiefar, livet.- Vidnet har måske bare ikke set efterlysningen, eller han kan være på ferie, siger efterforskningsleder René Rølling, Københavns Politi, der derfor appellerer til andre, som kan kende, vidnet om at hjælpe.- Han har måske talt med nogen om oplevelsen og vist billedet fra sin mobiltelefon.Hvis han er håndværker, har han måske snakket med kolleger om det i en frokoststue eller på en byggeplads. Nogen kan også ud fra billedet af den hvide mandskabsvogn med trælad have en idé om, hvem vidnet er, siger René Rølling.Politiet skal i sidste ende finde flugtbilisten i den mørke personbil. Flugtbilen blev ligeledes filmet af tv-overvågning, og billederne har været bragt på ekstrabladet.dk.fleck@eb.dk 

Nikolaj Kirk har tjent en god del af vores alle sammens tvangsinbetalte licenspenge ved at rejse jorden rundt og skyde dyr for underholdningens og hans egen pengepungs skyld.Vortesvin og impalaer i Afrika er blevet dødeligt forstyrret i deres eget land og deres egen natur på grund af Knold og Tot, med deres geværer.Selv samme Nikolaj Kirk er meget kritisk over for, at der skal bygges boliger på Amager Fælled.Men, hvis han virkelig går ind for naturbevarelse, hvorfor rejser han så til alle mulige fremmede lande og dræber dyrene i underholdningens og seertallets navn? Emil Trankjær Ålandsgade 4 København S.

Socialdemokratiet har sikret sig de røde partiers støtte til at bevare overborgmesterposten i København.»Nu er valget jo slut, man kan ikke stemme mere, så vi kan lige så godt sige det lige ud: Blandt de fire partier, der mødtes tidligere på aftenen, er der et flertal for, at jeg skal være overborgmester,« siger Frank Jensen (S) om sin chance for at blive genvalgt som overborgmester.Partierne er Socialdemokratiet, Enhedslisten, SF og Det Radikale Venstre.Fri pølsevogn og kolde bajere250 socialdemokratiske kandidater, frivillige og medlemmer holdt valgfest i Amager Bio i København.Der var fri pølsevogn i gården, røde bloklys på bordene og kold øl i hanerne.Det bizarre ved talerne til valgfesten var, at de bliver holdt inden stemmerne er talt endelig op.Derfor var det en stor overraskelse for gæsterne at høre de forløsende ord fra Frank Jensen.Og ved I hvad, fortsatte Frank Jensen: »Lad mig sige til jer i Alternativet: Hvis I vil være med til at pege på mig som overborgmester, så skal I være så velkomne,« sagde Frank Jensen og så brød jublen ud igen.København har haften socialdemokratisk overborgmester, siden posten blev skabt i 1938. Frank Jensen (S) har siddet på posten siden 2010. I 2013 fik Socialdemokratiet 16 mandater, men årets resultat var i aftes endnu ikke gjort op.Partiformand Mette Frederiksen havde varmet gæsterne op, inden Frank Jensen gik på talerstolen. Hun trådte feststylet ind i lokalet i en duftblandet af lige dele frisk luftog et strejf af parfume. Euforien ville nærmest ingen ende tage.»Mette er Danmarks lækreste partiformand. Hun får et klart 13-tal på 12-skalaen«. Sådan lød dommen fra 2 unge fyre fra DSU under valgfesten i Amager Bio i København.»Tak for alle de snakke, vi har haftundervejs. Jeg ved godt, at alle ikke stemmer socialdemokratisk og det skal alle heller ikke,« indledte Mette Frederiksen den tale, som hurtigt skiftede fokus fra at takke de lokale DSU'ere og bestyrelsesmedlemmer til at henvende sig til hele Danmark.Vi skal snakke mere sammenEfter protester fra medlemmerne, der ville have alle til at stemme socialdemokratisk, fortsatte hun: »Jeg ved, at der er nogen, der er sat i bevægelse, som overvejer at komme hjem til Socialdemokratiet igen, men som denne gang ikke når længere end til overvejelsen. Men mange er på vej tilbage til os. Vi trænger til at snakke noget mere sammen i det her land, til at se hinanden i øjnene og mærke fællesskabet,« sagde Mette Frederiksen blandt andet.Folketingsmedlem Mette Ressmann var lettet over at høre Frank Jensens udmelding: »Det er virkelig, virkelig vigtigt for os, at Frank Jensen bevarer overborgmesterposten.Fordi i en magistratskommune som København er det overborgmesteren, der sidder med taktstokken og sidder med ansvaret for at indgå de brede forlig. Så det er en vigtig bastion for os at bevare,« siger Mette Reissmann.isk@bt.dk 
RØD FRONT KØBENHAVN Socialdemokratiet har sikret sig de røde partiers støtte til at bevare overborgmesterposten i København. Den har partiet siddet på siden 1938 - og Frank Jensen siden 2010.
CYKELBRO Langebro skal være storebror. Det bliver hverken en han eller en hun, men en ' hen til Amager', der barsles med. Mobilis Danmark er lige nu ved at forberede første spadestik på Københavns nye cykelbro, der skal bringe cirka 9.000 cyklister frem og tilbage mellem Amager og indre København, når den står færdig i sommeren 2018.- Det er en dobbelt svingbro, som drejer. Dem er der ikke så mange af i verden.Derudover har den vinger på siderne, som bevæger sig opad og nedad i buer, så den samtidig er arkitektonisk meget smuk. Alt betonarbejdet in situ-støbes både på land og i vand, mens selve stålbroen præfabrikeres i Holland og sejles hertil, siger Daniel De Rooda, projektleder i Mobilis Danmark.90 millioner kronerI dag kører der cirka 25.000 cyklister i gennemsnit over Langebro i døgnet. Det er den trafik, der skal ledes over på den nye cykelbro. Selve broen er berammet til at koste omkring 90 mio. kroner, og det er Realdania, der har påtaget sig bygherrerollen for Københavns kommune.- Vi har lavet en partnerskabsaftale med Københavns Kommune om, at vi er bygherre på projektet, og så får de den som gave af os, når den er færdig og driver den efterfølgende. Der kører en navneproces nu, hvor alle interesserede kan byde ind med forslag til, hvad den skal hedde, og her regner vi med at nå frem til et resultat i løbet af i år, siger Peter Fengel Poulsen, projektchef i Realdania.Joint venture projektBeliggenheden af den nye cykelbro, som i løbet af de kommende måneder begynder at skyde op, bliver ved Vester Voldgade og Langebrogade ved Christianshavns voldanlæg, hvor de oprindelige Langebroer lå frem til 1900-tallet. Den endnu navnløse cykelbro bliver til som et resultat af et joint venture projekt, som Mobilis Danmark indgår i med Hollandia, som tidligere har lavet London Eye og Millenium Stadium.- Jeg har selv været med til at lave en masse betonbroer tidligere, men den her er min første bro af den slags. Heldigvis har vores moderfirma i Holland en masse erfaring med den slags, som vi kan trække på. Så vi føler os godt rustet til projektet, hvor vi får, siger Daniel De Rooda fra Mobilis Danmark.Jeg har selv været med til at lave en masse betonbroer tidligere, men den her er min første bro af den slags Daniel De Rooda, projektleder i Mobilis Danmark.Om cykelbroenBroen er tegnet af Team BuroHappold Limited Broen er en gave fra Realdania til Københavns Kommune Den forventede pris er 90 mio. kroner plus moms Broen forventes færdig i sommeren 2018.
Mobilis Danmark barsler med en lillebror til Langebro, der bliver en ny cykelbro til Amager. Første spadestik tages i foråret.
Anne-Mette Ejlersen er 68 år og bor på Amager. Hun har skrevet ' Jeg har set en åben himmel', vinderen af Politikens konkurrence om en ny sang for centrum-venstre, der kan synges på ' Når jeg ser et rødt flag smælde'.Kun i sine vildeste drømme forestillede dommerkomiteen sig at modtage en tekst, der var lige så motiverende for moderne mennesker i kampen mod nutidens udfordringer, som den gamle socialistmarch fra 1923 har været i så mange år. Men ved De hvad, kære læsende kammerat? Vi fandt den.Det var endda en enig dommerkomité, der mente, at Anne-Mettes sang befandt sig på i en klasse helt for sig blandt samtlige bidrag til sangkonkurrencen.»Når man synger den, får man jo en tåre i øjenkrogen og kan mærke nakkehårene rejse sig«, siger anmelder Henrik Palle fra dommerkomiteen, der i onsdags fandt vindersangen blandt de lidt mere end 60 indsendte bidrag. En anden af dommerne, Lucia Odoom, tilslutter sig Palles nærmest fysiske plusoplevelse af ' Jeg har set en åben himmel': »Man kan simpelthen mærke det i kroppen. Den er helt rigtig. Ordene ligger godt i munden. Alle sammen. Mange af de andre bidrag var en form for fanfiction, en slags parafraser over den gamle socialistsang. Men Anne-Mette har tænkt det helt forfra og brugt sig selv i sin tekst«, siger Lucia Odoom, der ligesom den øvrige kulturredaktion har ranket ryggen hele dagen efter at have sunget ' Jeg har set en åben himmel' ved morgenmødet.Det nåede Henrik Palle så ikke lige den dag.Alligevel siger han: »Det er en meget poetisk tekst; samtidig er den en politisk vision i forhold til de problemer, menneskeheden står over for netop nu. Ikke mindst minder den os jo om, at vi godt kan løse dem, hvis vi tager os - og står - sammen«.Sendt fra en anonym mailadresseUde i lejligheden på Amager, hvor Anne-Mette Ejlersen bor sammen med sin Palle, der er etnolog og historiker, er stemningen mindre eksalteret. Selv om vindersangskriveren, da ikke lægger skjul, at det var en dejlig besked, hun fik fra dommerkomiteen forleden. Det skete i øvrigt via e-mail. Den tidligere redaktør af HK-Bladet, nu forfatter, havde hverken sendt navn eller telefonnummer med sangteksten. Således gik der nogle stive klokketimer, hvor dommerne reelt ikke vidste, om vindersangens forfatter overhovedet eksisterede eller ville give sig til kende. Men efter et par timer var der en reaktion fra Amager: »Jeg har altid skrevet. Utallige gange har jeg tænkt, at der er brug for en slagsang.Men fik først gjort noget ved sagen, da I udskrev konkurrencen. Da jeg først havde titlen, var det, som sangen skrev sig selv«, fortæller Anne-Mette Ejlersen, der foreløbig kun kan kalde sig forfatter på baggrund af en enkelt bog, romanen ' Solvejg', der udkom i 2010.»Jeg synes, sangen udtrykker et resultat af de bestræbelser, jeg selv har haft med at finde ud af verden og mit eget ståsted i den. I det store perspektiv handler det jo om, at hver enkelt kommer ud over sig selv. At vi hæver os lidt over, hvad der er lige foran næsen, og ser længere ud. At vi sigter lidt højere.Men hvad tænkte du egentlig, da du sendte ind til Politiken. Havde du det sådan: Ha, den her vinder, sgu? »Nej, sådan tænker jeg altså ikke. Jeg tænkte bare, at nu havde jeg gjort mit bedste. Og det var jeg godt tilfreds med«.henrik.vesterberg@pol.dk Sangen udtrykker et resultat af de bestræbelser, jeg selv har haft med at finde ud af verden Anne-Mette Ejlersen.Fakta: SERIEHvorhen, centrum-venstre?Hvilke nye ideer skal trække Danmark og Europa i en mere progressiv retning? Og hvordan kommer centrumvenstre i offensiven med dagsordener, der begejstrer? Det sætter Politiken fokus på i denne tid. Kom med dit bud, og send det til os. Læs mere her WWW pol.dk/hvorhen.
Nakkehårene rejste sig på dommerne, der også fik tårer i øjenkrogene over at synge en poetisk og visionær ny tekst til ' Jeg har set et rødt flag smælde'. Den nye sang er skrevet af en 68-årig journalist og forfatter fra Amager.
KL. 9 vågneR jeg tiL bLide toner fra P8 jazz og kravler forsigtigt ud af sengen, så jeg ikke vækker min mand, skuespiller Andreas jerbo, som gerne sover længe, da han spiller teater til sent om aftenen for tiden. 
En rolig start til blide jazztoner og hundestræk samt flydetimer på sofaen til Netflix. 
Normalt er det gratis at nøgenbade ved det kommunale badeanlæg Helgoland på Amager ved København fra sankthans til september.Men fra i år koster det 1.400 kroner. Det skriver DR P4 København.En aftale mellem Københavns Kommune og foreningen Det Kolde Gys betyder nemlig, at man fra i år skal være medlem af foreningen for at bade nøgen ved Helgoland. Det vækker harme blandt flere af Helgolands brugere, heriblandt Jakob Hedegaard, der har startet en underskriftindsamling mod de nye regler. »Nu har Københavns Kommune brugt 25 millioner kroner på at opføre Helgoland, og så laver de lige pludselig sådan en mærkelig aftale med Det Kolde Gys, der lukker adgangen for offentligheden. Det bryder med årtiers tradition,« siger han til DR P4 København.Et medlemskab af Det Kolde Gys koster 800 kroner i indmeldelsesgebyr og yderligere 600 kroner i kontingent. Jakob Hedegaard er selv medlem, men han synes, det er mange penge, hvis man kun bruger anlægget et par gange i løbet af sommeren. »Der kommer også mange turister derude, der nyder at komme og bade nøgne, og jeg synes, det er vigtigt, at København har det at byde på,« siger han til DR P4 København. Ritzau.

INVASIV STUEPLANTE TRUER FÆLLEDENS NATUREn hidtil uset plante er dukket op på Amager Fælled. Det drejer sig om den nordjyske stueplante (plantus domesticus alburgensis), som kan udvikle sig til en trussel for den øvrige vegetation i området: »Der er tale om en invasiv art, hvis indvirkning på det eksisterende miljø vi slet ikke kender. Vil den nordjyske stueplante for eksempel fortrænge den skallesmækkende mimose, den bredrøvede bærmispel eller den tykhovede lusepuster fra Amager Fælled? Vi ved det ikke, men muligheden er til stede, og vi risikerer under alle omstændigheder, at der vokser stueplanter op over det hele, hvis vi ikke sætter ind over for fænomenet med det samme«, siger lektor Ditlev Tamborg fra Institut for Ekspansiv Botanik ved Københavns Universitet.BOGNYTATS præsenterer Per Stiv Møllers erindringer - den korte udgave: »Det gjorde jeg egentlig meget godt!« Du har nu læst den korte udgave af Per Stiv Møllers erindringer. Køb bogen, hvis du orker at høre detaljerne.ET EGERN SKRIVER: TAK TIL REGERINGENDet var sandelig på tide, at regeringen fik taget sig sammen til at fjerne nøddeafgiften.Det har været en helt urimelig arbejdsbyrde for os egern at skulle føre regnskab med de lagre, som vi har været nødsaget til at opbygge, og ofte har vi ikke kunnet finde dem igen, når det er blevet vinter, og det er bare sur røv, når man nu har betalt afgiften.Så vi er godt tilfredse med regeringens udspil. Dog er vi ret ligeglade med beskæftigelsesfradrag og bilpriser.ats@pol.dk 

Det er ikke kun i skoven, du kan nyde den friske luftog lidt fysisk aktivitet. Byen er fyldt med gratis træningsmuligheder.Vores byer præges af mennesker, der lægger vægt på at udstråle ' overskud'. Det gælder både tøjet, håret og måske især kroppens fysiske fremtoning - vi må ikke være ' for store'. Derfor ser vi tit det moderne bymenneske i fitnesscentrene, hvor alt træningsudstyr er samlet og til rådighed i de fleste af døgnets timer. Som modpol til de indendørs centre er der opstået en bølge med udendørs kredsløbstræning, hvor cykling, løb og triatlon er de dominerende sportsgrene.For friluftsmennesker er det en selvfølge at være aktive udendørs, men for alle os andre kan det måske hjælpe os til at komme mere ud, hvis vi ved, at det er blevet påvist, at det er mere motiverende at træne udendørs end indendørs.Udendørs er bedstEn canadisk undersøgelse har sammenlignet virkningerne af kredsløbs-og styrketræning udført indendørs og i et naturligt udendørs miljø. I 12 uger trænede kvinder i alderen 52-69 år tre gange om ugen á en times varighed.Forsøget viste, at kvinderne havde en større mødeprocent og bedre kunne gennemføre en udendørs træning, samt at de havde et større positivt engagement og ro under træningen i forhold til når de trænede indendørs.Udendørstræningen havde desuden en positiv virkning på depressionssymptomer, og det samlede fysiske aktivitetsniveau blandt kvinderne steg gennem de 12 uger.Kom udDe seneste år er der dukket flere og flere udendørs træningsstationer op, og mange byer byder på muligheder for at træne udendørs med eller uden redskaber.Desværre ved mange ikke, hvordan de skal anvendes.Derfor vil jeg de kommende uger slå et slag for brugen af udendørs træningsfaciliteter og vise, hvordan du kan få glæde af dem.Vi begynder i Københavns-området, nærmere bestemt ved Amager Strandpark.På BT PLUS kan du få flere råd og artikler af Tanja Hultengren Tanja Hultengren Larsson er født i 1986. Hun er uddannet humanfysiolog og tror på at: ' Sundhed ikke handler om at være tynd eller hurtig. Det handler om glæde og livskvalitet'.I 10 år har hun som personlig coach hjulpet andre med at finde motivationen til en sund og aktiv livsstil. Selv dyrker hun triatlon i sin fritid. TANJAS TIP: Mange byer byder på muligheder for at træne udendørs med eller uden redskaber. Brug dem, det er sjovere end at gå i fitnesscenter.GUIDEAmager Strandpark er et af Sjællands største udendørs lege/ trænings-områder, som du kan bruge helt gratis.I vandet kan du dyrke:Havsvømning, bruge en dykkerbane og udsprings-ø. Eller prøve kræfter med windsurfing, kitesurfing, kajakroning, padl-surfboard, kano og vandcykling - der er ikke den vandsport, du ikke kan udføre.Har du ikke selv grej, kan du leje dig frem. Om sommeren svømmer jeg selv med min triatlonklub KTK86. Amager Strandpark er et perfekt træningsspot for både gode og mindre gode svømmere, da der er en indsø, hvor vandet ofte er lidt varmere og uden bølger.Jeg er selv en god svømmer. Mine mange timer i vandet ved Amager Strand har medvirket til, at jeg kom først op af vandet til Xterra Norge i sidste weekend.For at blive en god svømmer er det vigtigt at være stærk i overkroppen.Kombinér derfor gerne din svømmetræning med et let styrkeprogram til overkroppen.Overkropsprogram som kan bruges i en af Amager Strandparks mange træningsfaciliteter.Program:Lav tre runder af fire øvelser.Lav fire til seks gentagelser af hver: Overkrops roning Ryg ekstension Mavebøjning Brystpres Jeg vil rigtig gerne støtte dig i din træning. Hvis du tagger thltraining og # BodybyTanja eller # trænmedtanja på Instagram, kan jeg følge med i din træning og give lidt motivation med på vejen.
Brug byen aktivt. Amager Strandpark indbyder til fysisk træning.
Stadig færre partier i Københavns Borgerrepræsentation holder fast i planen om at bygge 2.500 boliger på et omstridt hjørne af Amager Fælled, hvor der er mange sjældne planter og dyr.Nu melder Venstre sig også i tvivlernes rækker.Partiets gruppe på rådhuset har besluttet at gå ind for en undersøgelse af, om byggeprojektet kan flyttes mod vest til et område, hvor der netop er lavet lokalplan om at etablere en campingplads ved det eksisterende vandrerhjem. Så vil boligerne ikke blive bygget på en flere tusind år gammel strandeng, men på en under 100 år gammel tidligere losseplads.Venstres spidskandidat ved det kommende kommunalvalg, Cecilia Lonning-Skovgaard, peger på, at »den her sag er kørt så hårdt op, at vi bliver nødt til at se, om der er et kompromis«. »Kan den magiske firkant flyttes en smule, vil vi ikke stille os i vejen«, siger hun.Hidtil har Radikale, SF og Enhedslisten mobiliseret imod byggeriet, og med V og Ksom skeptikere over for planen er der ikke stor politisk tilslutning længere Cecilia Lonning-Skovgaard fortæller, at der »ikke er fuld enighed« i Venstres gruppe.Men flertallet af partifællerne bakker op om en idé fremsat af Konservative om at undersøge en mulig flytning af projektet over på vandrerhjemsområdet.Striden om Amager Fælled er intensiveret i den seneste tid, hvor overborgmester Frank Jensen (S) på partiets kongres i weekenden beskyldte byggemodstanderne for at lide af »murstensallergi«. Frank Jensen og Socialdemokratiet kæmper for byggeriet, som er sidste del af den nye bydel Ørestad. Det blev der lovgivet om allerede i 1992. Grunden skal indbringe 1,8 milliarder kroner til finansiering af Københavns metro.Modstanderne fremhæver, at den naturtype, som boligerne skal bygges på, er enestående med mange former for truet flora og fauna, mens stort set resten af fælleden er opfyld og affald og ikke rummer nær samme biodiversitet.De konservatives spidskandidat, Jakob Næsager, fastslår, at en forudsætning for, at hans parti vil gå helhjertet ind for at flytte byggeriet er, at det »kan påvises, at der virkelig er tale om helt unik natur«. »Kan vi få det godtgjort af nogen med forstand på biologi, er vi parat til at stemme for en flytning af projektet«. Det paradoksale er, at stort set hele Amager Fælled blev fredet for 20 år siden - det vil sige den del, som er menneskeligt opfyldt - mens de sidste cirka 10 procent gammel strandeng, hvor byggefeltet skal ligge, ikke er fredet.Det skyldes, at loven om Ørestad udspecificerede præcis, hvor byggeriet skal ligge.Samtidig med at Folketinget forhindrede en fredning af netop den bid af fælleden.Politiken har spurgt professor i miljøret ved Københavns Universitet Peter Pagh om det mulige i at flytte byggeriet fra det ikkefredede strandengområde til det fredede areal ved vandrerhjemmet, hvor en campingplads ikke strider mod fredningen - men det gør boliger.Let bliver det ikke: »Der er ved lov taget stilling til arealanvendelsen, og samtidig forudsættes det, at de eksisterende fredninger respekteres.Dette må efter min opfattelse betyde, at det vil kræve en lovændring, hvis man vil flytte fredningen og frede det areal, der nu forudsættes bebygget«, skriver Peter Pagh i et mailsvar.Partierne Radikale, Enhedslisten og SF har advokeret for at flytte byggeriet til helt andre steder end fælleden. Eller at hente en del af den manglende indtægt fra grundsalget i kommunekassen. SF's spidskandidat, Sisse-Marie Welling, siger, at SF ser positivt på K-V-forlaget om at bygge på vandrerhjemsgrunden.»Det er spændende, at Venstre nu også flytter sig. Vi vil helst bevare så meget af fælleden som muligt, men vi skal have alle muligheder på bordet. Vi mangler endnu at se Konservatives idé som et konkret forslag«, siger Sisse Marie Welling.flemming.christiansen@pol.dk Fejl og Fakta: 21.09.2017Amager Fælledvej på Amager skifter navn til Røde Mellemvej, når den sydgående krydser Grønjordsvej/Peder Lykkes Vej. 
Det havde vi overset på kortet på side 9 i 1. sektion i går, hvor den stadig stod som Amager Fælledvej.
AMAGER FÆLLED Et flertal i København er nu imod eller skeptisk over for ny bydel på sjælden natur.

4x27 amager-Øbro Taxis adm. 
Hvor bor du? »På Amager«. Hvad kendetegner dit kvarter? »Jeg kan godt lide, at man bor tæt på Amager Fælled og vandet. Men jeg synes, det er ærgerligt, at der er blevet så pænt i København. Smarte cafeer og højere og højere huse med dyr husleje.De erhvervsdrivende, der tidligere har været her, er lukket ned, og så er der kommet store kæder i stedet for. København er blevet ligesom alle andre byer. Og så kunne jeg godt lide dengang, der ikke var metro, for så var der ikke lige så mange mennesker, der kom herud«. Hvor i byen synes du, der dufter bedst? »Hvis man er ude meget sent eller meget tidligt, kan man lugte, når duggen falder. Den duft er rigtig fin. Og duften, når jeg løber på stranden om vinteren, er også rigtig god. Men det er nok ikke så meget en duft, det er mere en følelse i næsen af, at det er virkelig koldt«. Hvilken årstid synes du bedst om? »Alle årstiderne har noget godt ved sig.Når det er koldt, er det dejligt, at jeg kan sidde indenfor og arbejde uden at få dårlig samvittighed. Om sommeren er det bedste, at man kan hænge ud udenfor hele natten. Og så er jeg glad for at bade«. Hvad er dit eget yndlingskvarter? »Det er Amager. Måske fordi jeg er vokset op herude og kender det rigtig godt. Der er alt på Amager. Hvis man åbnede broerne, er jeg sikker på, at Amager ville klare sig bedre end København.Vi har lufthavnen og alle de butikker, vi har brug for, og så er der stadig naturområder her, som er forholdsvis uberørte«. Hvad ville du vise udenlandske gæster? »Christianshavn og Christiania, hvor jeg har boet med min far, Amager Centret, Indre By, Glyptoteket, Statens Museum for Kunst, Thorvaldsens Museum.Og Amager selvfølgelig. På Vestamager er et langt stykke, hvor man kan gå ud til vandet, og hvor man kommer forbi en lille skov og nogle køer.Helt ude for enden er der fuglehuse, og om sommeren er der shelters oppe i den lille skov, hvor man kan sove og lave bål. Der er det hele derude«.Hvad er det værste ved København? »At det er blevet en helt flad by, der ligner alle andre byer. En lille by, der gerne vil være en meget stor by, men byen føles endnu mindre af, at der er de samme butikker alle steder. Det er hyggeligere, når der er forskel på de små byer. København, Odense og Aarhus ligner jo hinanden efterhånden.Forskellen er stort set kun, om de har kanaler eller ej«. Hvis du fik en stor pose penge, hvad ville du så forandre? »Jeg ville fjerne Strøget, Christiansborg, Rådhuspladsen og alle bygninger over 5-6 etager. Og så kunne det bare få lov at stå sådan. Eller også ville jeg bygge nogle parker og nogle billige boliger i stedet for. København er blevet lidt fattigt, fordi mange ting ligner hinanden, men lige meget hvor stor en pose penge man har, kan man ikke skabe kultur, der har skabt sig selv over lang tid. Man kan ikke bare bygge et eller andet, så København bliver et spændende sted at være. Man kan for eksempel ikke bare bygge et 5-etagers kulturhus og så forvente, at der er kultur fra den ene dag til den anden«. Hvad synes du, der mangler i byen? »Der mangler mangfoldighed. Vi mangler steder som Ungdomshuset, der forsvandt, og alle de her steder, hvor kulturen er kommet over lang tid.Når de forsvinder, kommer der ikke noget nyt hurtigt. Det tager lang tid, før det bider sig fast. Alle byer bliver ens, hvis man fjerner de gamle ting i byen.Jeg vil have mere kultur i København, jeg vil have kultur ud over det hele«. Hvad synes du, der er for meget af i København? »Når man laver byfornyelse, laver man ofte skiltningen og belysningen ens på en hel gade. Byen bliver ekstrem kedelig af, at man fjerner al grafitti og maler alle husene på samme måde. Så bliver alle gader ens med ensfarvede skilte, i stedet for at cykelhandleren har et håndmalet skilt, og naboen har et skilt, der er malet af en skiltemand og en tredje har et skilt i lysstofrør«.Copenhagen Comics finder sted 25.-26. feb.anna.okjaer@pol.dk 
MIN BY HALFDAN PISKET Han er manden bag tegneserietrilogien ' Desertør', ' Kakerlak' og ' Dansker'. Og så elsker han Amager, hvor han bor. Men Halfdan Pisket savner Ungdomshuset og mangfoldigheden i København. Mød ham på lørdag til tegneseriefestivalen Copenhagen Comics i Øksnehallen.
Vi vil helst spise..Pølsehorn i Baghaven. Vi kan godt lide Baghaven, som er den gamle købmand i en af haveforeningerne i Sundbyvester. Butikken er bygget om til også at være en café, hvor de serverer varm mad om aftenen.Samtidig har de stadig nogle forskellige kolonial-og specialvarer såsom specialøl og ølandshvede.Og så har de hjemmebagte pølsehorn, som er et stort hit hos ungerne. Det er sådan et hyggeligt lille sted, hvor man selv skal hente sit bestik, og der er ikke så meget pres på. Jeg tror, det skyldes, at der ikke er så mange, der har opdaget det endnu.I regnvejr vil vi helst..En tur i svømmehal. Sundbybadet er ikke just noget vandkulturhus, men det fede er, at svømmehallen har et glastag. Derfor er det ret fantastisk at ligge der i vandet og kigge op på regnen, der høvler ned på taget, mens ungerne svømmer rundt. Så er der 29 grader derinde, en enkelt vandrutsjebane og et børnebassin, hvor den 2-årige kan bunde i den lave ende.Børnene vil helst..Se eremitkrebs på den Blå Planet.Hvis børnene skal vælge, så ryger vi på Den Blå Planet. Vi har årskort og er der cirka en gang om måneden, hvilket ungerne ikke synes er ofte nok. Det, der fungerer rigtig godt, er, at vores børn har alderen to til seks år, så hende på to får vildt meget ud af at se på fiskene og farverne, mens hende på seks lærer en masse. De er supersøde til at svare på alle hendes mærkelige spørgsmål om, hvad for eksempel en eremitkrebs lever af. Samtidig er der en fed udendørs legeplads.De voksne vil helst..På cykeltur ind til byen. Vi sad og kiggede længe på hinanden og tænkte, »hvad fanden laver vi egentlig, når vi ikke har børnene?«. Men sidst tog vi cyklerne og kørte over fælleden hen over cykelslangen ind til den brune del af Kødbyen. Der besøgte vi Galleri Poulsen. Så gik vi rundt der og så noget kunst og var rigtig voksne.På vej hjem cyklede vi forbi Ismageriet, som ligger ved DR Byen på Amager, og hvor de har Danmarks - måske endda verdens - bedste is.I solskin vil vi helst..Fare vild på legepladsen. I godt vejr pakker vi os godt ind og tager på Sundbyøster legeplads, som egentlig hører til Sundbyøster Skole, men er en offentlig legeplads uden for skoletiden. Legepladsen er stor nok til, at vores unger kan fare vild, og så er der et bambuskrat, hvor man kan lege gemmeleg. Det er samtidig en meget niveaudelt legeplads, og der er en kæmpe bakke, som man kan løbe op ad og bagefter rutsje ned ad igen.Fakta: UGENS FAMILIE Familien Kauling Sloth fra AmagerBeannie Kauling Sloth 38 år, kommunikationkoordinator Torben Kauling Sloth 41 år, digital projektleder Ellie Kauling Sloth 6 år, går i 1. klasse Le Kauling Sloth 5 år, børnehave Maggie Kauling Sloth 2 år, vuggestue.
Weekenden kan blive rigtig lang, hvis du ikke ved, hvad du skal stille op med dine børn. En familie fra Amager kommer dig til undsætning.
En dag tilbage i marts sidste år kunne Ann Maibritt Ehlers ikke finde et sted at parkere sin Peugeot på Amager Boulevard tæt ved, hvor hun sammen med en god ven driver caféen Café Under Elmene.Hun kørte rundt i noget tid i det område, som hun har parkeringslicens til, men der var ingen pladser at finde. Et par gange havde hun kørt forbi en plads, som egentlig ikke var lang nok til, at hendes bil kunne holde der, men hun endte med at parkere der alligevel.Hvordan? Ved at bakke ind og parkere på tværs af p-båsen.Det fortæller Ann Maibritt Ehlers til Ekstra Bladet, efter TV2 har fortalt om den alternative parkering.Forinden havde Ann Maibritt over flere omgange spurgt flere forskellige pvagter om den alternative parkering reelt er lovlig.-I alt fire vagter havde fortalt mig, at de ikke ville give en bøde, hvis man valgte at holde sådan, fortæller Ann Maibritt Ehlers til Ekstra Bladet.Derfor valgte hun at bakke Peugeoten ind, efter hun havde sikret sig, at det ikke udgjorde nogen fare at foretage parkeringen.Fik en afgift Men da Ann Maibritt kom ud til sin bil igen, lå der en parkeringsafgift i forruden på 510 kroner.-Jeg klagede med det samme, siger hun.Og selvom det ikke altid har en effekt at klage over en parkeringsafgift, gav det pote i denne sag. For Center for Parkering i Københavns Kommune valgte at annullere p-afgiften.-Vi har behandlet din klage og har besluttet at annullere parkeringsafgiften, da afgiften ikke skulle have været pålagt, skriver de i et klagesvar til Ann Maibritt Ehlers, som Ekstra Bladet har fået.Samtidig understreger de dog, at man ikke nødvendigvis kan undgå en bøde, hvis man holder på tværs af p-banen.-Vi gør opmærksom på, at politiet kan pålægge køretøjet en parkeringsbøde, hvis de anser denne måde at parkere på som en risiko for tra-fiksikkerheden, skriver de.Fordi Ann Maibritt Ehlers på forhånd havde spurgt flere p-vagter, om det var tilladt at parkere på den måde, er hun ikke så overrasket over, at hun fik medhold.-Jeg havde regnet med medhold -hvis jeg ikke havde fået medhold, så ville jeg have kørt sagen videre, siger hun til Ekstra Bladet.Samtidig understreger hun, at man kun kan parkere på den måde, hvis der ikke er for meget trafik.-Da jeg parkede, var der ikke meget trafik, og jeg passede godt på, men hvis der er mange biler på Amager Boulevard, kan det ikke lade sig gøre at bakke ind, siger hun til Ekstra Bladet.Jeg havde regnet med medhold.
Mangel på p-pladser fik hende til at vælge den utraditionelle parkeringsløsning på Amager.
Det legendariske britiske band Pink Floyd har fået egne frimærker, for et par år siden optrådte guitaristen Roger Waters for anden gang med The Wall i Parken og i år kan fejres 50-året for orkestrets dannelse.I dette jubilæumsår kunne noget, der mere end ligner, høres og ses i Amager Bio for få dage siden.Navnet er Pink Floyd Project. Det har en halv snes år på bagen og rummer ti danske musikere og vokalister -med lead-vokalisten og guitaristen Lars Kjærulf Andersen i spidsen.Det ville dog være synd at sige, at nogle udmærker sig mere end andre. Tro mod såvel Syd Baretts psykedeliske rock, David Gilmours lyrik og Roger Waters ´ rocksymfoniske univers udfolder bandet et imponerende musikalsk, musik-teknisk og scenografisk show, hvor elektronik, el, akustik og lyssætning spiller sammen til helhed med heftige solistiske indslag -både instrumentalt og vokalt.Fra Pink Floyds debutalbum The Piper of the Gates of Dawn, over The Dark Side of the Moon, til The Wall og The Final Cut spilledes hit efter hit. Guitarsoloerne -og duoerne -var naturligvis højdepunkter, godt sekunderet af saxofon-indslag og med et effektivt elektronisk lydtæppe på synteezier og keyboards og bundsolide bastrommer i de mest symfoniske indslag, der vekslede med mere stille, akustiske ballader.Et andet højdepunkt, som er helt egen for Pink Floyd Project, er de tre korkvinders solistiske indslag, hvor de på skift synger ordløse arier med en imponerende styrke, intensitet og stort register, mens instrumentalisterne tilbageholdende bakker op. Og endelig selvfølgelig fremførelsen af Another Brick in the Wall med deltagelse af cirka 30 elever fra en musikefterskole som effektfuldt kor.Scenografien har en bagscene domineret af et stort, dybdegivende " koøje", hvori der afspilles scener fra Pink Floyd-koryfæernes liv, landligt og urbant liv i Danmark, psykedeliske bobler, og close-ups af de agerende solister på scenen. Det giver sammen med den bevægelige, skiftevis farvstrålende og afdæmpede lyssætning i rummet, en frydelig totaloplevelse.The Scandinavian Pink Projec. pinkfloydproject.dk/ Set i Amager Bio 8. april.
I 50-året for Pink Floyds første album leverede danske Pink Floyd Project igen varen i Amager Bio.
I' m happy to see you,« sang affaldsdirektør Ulla Röttger foran politikere og samarbejdspartnere i marts 2013, da første spadestik blev taget til Københavns 4 mia. kr. dyre affaldsanlæg Amager Bakke. På tirsdag kan hun passende vælge "Goodbye" fra Broadway-musicalen "Catch Me If You Can", hvis hun vil optræde igen til sin afskedsreception.Efter en årelang kamp for det ekstravagante energianlæg med skibakke på toppen er idémageren og adm. direktør Ulla Röttger blevet fyret af den politisk valgte bestyrelse.Det sker efter et langstrakt forløb, hvor kritikken er haglet ned over Ulla Röttger for dyrebare fejlestimater, politisk indblanding, forkerte oplysninger og senest en livstruende eksplosion på det gamle anlæg. Den karismatiske affaldsdronning er i overført betydning faldet ned fra det, der er blevet kaldt verdens dyreste skibakke.»Sagen er landet, hvor den er landet, og nu gælder det om at se fremad. Vi har nu en bestyrelse, der er enig om, hvilken vej vi går i samarbejde med den ledelse, som nu er konstitueret. Jeg vil af flere grunde ikke bruge krudt på, hvad der er sket forud,« siger Lars Weiss, der har været bestyrelsesformand for Amager Ressourcecenter (ARC) og Amager Bakke siden januar 2014.Den syngende affaldsdirektør har mere end nogen anden spillet en hovedrolle i tilblivelsen af danmarkshistoriens dyreste affaldsforbrændingsanlæg.En historie, der begyndte i 2009, hvor fem storkøbenhavnske kommuner satte gang i planlægningen af et nyt kæmpe affaldsforbrændingsanlæg som afløser for det 40 år gamle Amagerforbrænding.Ulla Röttger var fra begyndelsen fortaler for den mest ambitiøse version af et nyt affaldsforbrændingsanlæg. Det nye anlæg skulle være markant større end det gamle.Teknikken skulle være den mest avancerede og miljøvenlige, der kunne støves op i hele verden. Og da stjernearkitekten Bjarke Ingels året efter vandt arkitektkonkurrencen med sit forslag om at bygge en skibakke på toppen, var drømmen om et internationalt prestigeprojekt født. Et udstillingsvindue for dansk miljøteknologi, der vil kunne trække kineserne til København, som ARC's tidligere bestyrelsesformand og konservative politiker Mogens Lønborg har sagt det.Anlægget er for stortProblemet er bare, at anlægget under skibakken er blevet langt større, end der er behov for. Efterhånden, som man nærmede sig den afsluttende fase af byggeriet, stod det klart, at københavnerne på ingen måde leverer de affaldsmængder, der skal til for at få anlæggets økonomi til at hænge sammen.Alvoren gik op for bestyrelsen, der består af seks folkevalgte politikere fra de fem ejerkommuner, i foråret 2016. Her konkluderede en intern rapport, at Amager Bakke styrede mod et tab på 1,9 mia. kr. En regning, som i sidste ende ville havne hos borgerne, hvis ikke politikerne greb ind.Redningsplanen, som blev forhandlet på plads på hemmelige møder mellem borgmestrene i Københavns, Frederiksberg, Tårnby, Hvidovre og Dragør Kommuner, ændrede markant på anlæggets politiske rammevilkår. Den oprindelige aftale om, at anlægget ikke må importere affald fra andre lande blev droppet. Nu skal over 100.000 tons britisk affald hvert år sejles til Amager i håb om at redde anlæggets økonomi. Det er hovedpointen i den økonomiske redningsplan, som ifølge eksperter er yderst usikker.Det særlige ved sagen om Amager Bakke er, at alle advarselslamperne blinkede, inden beslutningen om at bygge anlægget blev truffet i 2012. Når politikerne alligevel valgte at give en lånegaranti på 4 mia. kr., var det i høj grad baseret på de mange input, der kom fra Ulla Röttger.Ulla Röttger blandede sig med affaldsestimater, økonomiske fremskrivninger, advarsler om potentielle ekstraregninger og en påstand om, at det ville blive svært at få en ny miljøgodkendelse til det gamle anlæg.Alt sammen noget, som passede perfekt ind i argumentationen for det nye store anlæg.Men på flere centrale områder har estimaterne vist sig at være forkerte, og advarslerne har været uden hold i virkeligheden.F. eks. skulle det gamle anlæg slet ikke have en ny miljøgodkendelse. Det har Jyllands-Posten løbende afdækket på baggrund af mere end 1.000 siders rapporter, interne emails og bestyrelsesdokumenter, som er fremskaffet via aktindsigt, samt fortrolige dokumenter fra involverede kilder.Et centralt punkt var affaldsmængderne.Både eksperter, miljømyndigheder og den tekniske forvaltning i Københavns Kommune var stærkt skeptiske over for Ulla Röttgers affaldsestimater, men alligevel lykkedes det direktøren at overbevise et flertal af politikerne i de fem ejerkommuner om, at det ville kunne betale sig at bygge stort og prangende.Mere genanvendelse af affald Problemet med Ulla Röttgers affaldsestimater var ifølge kritikerne blandt andet, at de ikke tog hensyn til, at den daværende SF-miljøminister Ida Auken i tråd med EU's retningslinjer havde indført en ny strategi for mere genanvendelse og mindre affaldsforbrænding.Men den kritik blev lagt til side, da det lykkedes Ulla Röttger at få Ida Auken og daværende finansminister Bjarne Corydon (S) til at gå ind i sagen og pointere over for ejerkommunerne, at regeringens nye ressourcestrategi ikke fjernede behovet for affaldsforbrænding.Ida Auken har senere forklaret, at hun blev presset til at underskrive det brev, og hun har samtidig kritiseret Ulla Röttger for med ufine metoder at blande sig i den politiske beslutningsproces. Bjarne Corydon, der har afvist at kommentere sagen, var året inden blevet valgt til Folketinget i Esbjerg med hjælp fra fællestillidsmanden fra virksomheden B&amp;W Vølund, der stod til den største ordre i virksomhedens historie, hvis Amager Bakke blev en realitet.Over de seneste måneder har det politiske pres på Ulla Röttger - især fra Københavns Kommune - været stigende. Det kulminerede i begyndelsen af marts måned i år, da Jyllands-Posten kunne afsløre, at et ledelsessvigt havde resulteret i en livsfarlig eksplosion på det gamle anlæg. Et uheld, som Ulla Röttger havde undladt at informere bestyrelsen om.Eksplosionen blev affyringsrampe til et magtopgør i bestyrelsen, hvor formanden Lars Weiss fra Københavns Kommune trak sig, da han ikke fik flertal i bestyrelsen til at fyre Ulla Röttger. De tre små ejerkommuner Dragør, Hvidovre og Tårnby blokerede for en fyring, selv om de sidder med under 20 pct. af ejerskabet. Efterfølgende skiftede de holdning.Et konstruktivt samarbejde»Det er ikke, fordi medlemmerne af bestyrelsen har siddet i gardinerne og råbt og skreget af hinanden. Der har været et ganske konstruktivt samarbejde, og det er også en af grundende til, at det i sidste ende er lykkedes at finde en løsning, som alle kan bakke op om,« siger Lars Weiss, der har sagt ja til at fortsætte som bestyrelsesformand, efter at Ulla Röttger er ude.Det har ikke været muligt at få en kommentar fra Ulla Röttger til fyringen. Men hun har tidligere afvist al kritik af sin rolle i sagen. Det gælder også de faktuelt fejlslagne affaldsestimater, som investeringen i det store anlæg bygger på.»Det er stadigvæk afgørende, at Amager Bakke har en 30-40 års levetid, så svaret på, om anlægget er for stort, kan reelt set først gives i fremtiden,« har Ulla Röttger argumenteret.Idérig og viljefastUlla Röttger blev uddannet civilingeniør i stærkstrøm i 1980 og arbejdede i de efterfølgende mange år i interesseorganisationer. I 1994 tog hun et chefjob med ansvar for at opbygge et nyt el-og varmeværk i Sønderborg, inden hun i 2001 blev direktør for Amagerforbrændingen, der efterfølgende skiftede navn til Amager Ressourcecenter.Professionelt beskrives hun som en idérig og viljefast direktør. For år tilbage foreslog hun f. eks., at man skulle beklæde Amagerforbrændingens 150 meter høje skorsten med lysdioder, som f. eks. kunne blive til et gigantisk kunstigt julelys for hele København i hele december måned. Og ved gentagne lejligheder har Bjarke Ingels rost direktøren for hendes visionære og modige beslutninger i forbindelse med Amager Bakke.Den nu arbejdsløse stærkstrømsingeniør skiller sig da også ud med sine kulørte briller og ofte spraglede tøj, og hun har aldrig lagt skjul på, at hun henter energi og inspiration i det kreative teatermiljø, som hun har været en del af i årevis. Eller som hun har udtrykt det i et interview med Amager Bladet: »Jeg elsker stadig at synge, og når der er en fødselsdag, så laver vi da en lille forestilling.Når vi har julefrokost her, så synger vi da også en sang, når jeg har holdt tale. Det hænger godt sammen. For mig handler det at være ingeniør også meget om kreativitet - at finde nye løsninger.«.Ny direktør på bakketoppenTidligere medarbejdere på ARC har beskrevet, at Ulla Röttger i hele forløbet omkring Amager Bakke har været stålsat og urokkelig i sin kamp for at få politikerne til at bygge forbrændingssektorens svar på en Ferrari.Det lykkedes, men hun kommer ikke til at holde talen til åbningsceremonien, der ifølge planen skal finde sted til sommer.Ny mand på toppen af Amager Bakke er Dan Fredskov, som er blevet konstitueret direktør for ARC, ind til bestyrelsen lægger sig fast på en permanent løsning.Dan Fredskov har ind til nu haft titel som selskabets energichef og har fungeret som overordnet projektansvarlig for Amager Bakke. Han har ikke ønsket at udtale sig til Jyllands-Posten, men i en intern meddelelse skriver han til medarbejderne: »Jeg er sikker på, at jeg går en både hektisk og spændende periode i møde. Jeg har endnu ikke en færdig plan for, hvordan den nærmeste tid kommer til at forløbe, og vil i den kommende uge arbejde med, hvordan ledelsen af Energi (den del af ARC, som beskæftiger sig med affaldsforbrænding, red.) skal organiseres, mens jeg er direktør. Fra på mandag vil I kunne finde mig på direktørkontoret på 5. sal.«.jakob.martini@finans.dk For mig handler det at være ingeniør også meget om kreativitet - at finde nye løsninger.Ulla Rötter, afgående direktør for ARC og Amager Bakke, i Amager Bladet.Fakta: BLÅ BOG Ulla RötgerAdm. direktør Amager Ressourcecenter siden 2001.Vicedirektør i elselskabet SH Energi 1998.Vicedirektør i Sønderjyllands Højspændingsværk 1994.Uddannet civilingeniør i stærkstrøm 1980.Født 23. marts 1954 i Aalborg.Bor i Kirke Såby ved Roskilde.TIDSLINJE2009 Et nyt kæmpe affaldsforbrændingsanlæg planlægges til at afløse den 40 år gamle Amagerforbrænding. Januar 2011 Den danske stjernearkitekt Bjarke Ingels vinder arkitektkonkurrencen med sit forslag om at placere en 90 meter høj skibakke på toppen. Januar 2012 Økonomiudvalget i Københavns Kommune skyder projektet til hjørne pga. bekymring for, at anlægget er for stort. Alligevel udpeger ARC Esbjerg-virksomheden B&amp;W Vølund som vinder af en milliard-ordre på Amager Bakke. Februar 2012 Finansminister Bjarne Corydon (S) og miljøminister Ida Auken (SF) underskriver et brev, der fastslår, at Københavns Kommune ikke kan bruge regeringens miljøpolitik som årsag til at afvise finansieringen.August 2012 Fem ejerkommuner bliver enige om at gennemføre byggeriet af Amager Bakke.April 2016 En intern redegørelse viser, at Amager Bakke har udsigt til at mangle 1,9 mia. kr. Det skyldes, at der ikke er lokalt affald nok til at få økonomi i anlægget. Borgmestrene enes om en redningsplan, der tillader import af store mængder udenlandsk affald. November 2016 Jyllands-Posten og Finans afslører, at affaldsdirektør Ulla Röttger stod bag flere centrale fejlskøn og tomme advarsler i beslutningsprocessen omkring Amager Bakke. Februar 2017 En af fire kedler på ARC's gamle affaldsforbrændingsanlæg eksploderer. Det sker efter en kommunikationsfejl. 19. april 2017 Ulla Röttger stopper som direktør for ARC og Amager Bakke.
FYRING: Som idémager og direktør har Ulla Röttger mere end nogen stået bag Københavns nye, topmoderne affaldsanlæg med skibakke på toppen. Men nu er det slut. Bestyrelsen har sendt direktøren hjem, få måneder før silkesnoren skal klippes til Amager Bakke.
Skinddesigner Hanne Harnov har i årtier skabt tøj og accessories i blødt skind i design, der kan holde, til det slides op. Kærligheden til de gode og ærlige naturmaterialer og god kvalitet går igen i hendes hjem på Amager, hvor hun bor i en stor, lys lejlighed med sin mand og deres to børn.Familien har boet i lejligheden i seks år, og da de flyttede ind, rev de vægge ned, så der blev skabt store, lyse rum. Bl. a. rev de en væg mellem entréen og det, der nu er spisestuen, ned, og væggen mellem køkken og pigekammer røg også, så familien i dag har et stort køkkenalrum, hvor der er god plads til både familie og gæster rundt om det store spisebord.Det gennemgående tema i indretningen er kvalitet, funktionalitet og holdbarhed.»For mig er kvalitet og funktion afgørende.Jeg har samme tilgang til min indretning, som jeg har til mit arbejde, og jeg kræver af begge dele, at tingene skal fungere og holde længe, og så skal de ikke mindst være funktionelle.Alle stole i vores hjem er behagelige at sidde i, vores seng er god at ligge i, vores køkkenbord er rart og praktisk at arbejde ved,« fortæller Hanne Harnov, hvis pyntegenstande også er funktionelle. Det nips, du finder i hjemmet, kan bruges til noget, og kun på væggene får ren dekoration plads.»Jeg er bestemt ikke til ret meget pynt og nips; jeg er langt mere til, at tingene har en grafisk kant. Jeg kan ikke holde rod ud, og hvis der er for mange ting i et rum, bliver jeg forvirret og stresset,« siger Hanne Harnov, som også går efter det rolige og harmoniske i farveholdningen, der er afdæmpet og neutral med få, velvalgte undtagelser. De dæmpede farver hænger i høj grad sammen med Hanne Harnovs kærlighed til naturlige og ærlige materialer, og i hendes hjem får de hvide vægge og de varme gulve selskab af bl. a. marmor, uld, kernelæder, træ og beton. De få farveindslag i boligen findes primært i køkkenet, hvor man alligevel er i vigør, mens stuen er holdt helt i grå, hvide og sorte toner, og det er helt bevidst.Det er nemlig her, familien slapper af og lader op, og derfor skal øjnene have ro.Fakta: Fakta om boligenHVEM: Hanne Harnov, skinddesigner med atelier og butik Zolo Design i en pavillion i Kongens Have, Zolo.dk. Hun laver også inspirerende kunstværker, som du kan se på hendes Instagram-profil, @zolo-design. Bor sammen med sin mand, fotograf Niels Peter Riisbro, og deres to sønner, Herman på 11 år og Alfred på ni år.HVAD: Lejlighed på 150 kvm.HVOR: Amager.Tip:Vælg én farve til at bryde en sort-hvid indretning, og lad den gå igen.
I en stor og lys lejlighed på Amager har Hanne Harnov skabt et æstetisk univers fyldt med naturlige materialer.
STRATEGI Bach Gruppen leverede i 2015 sit historisk bedste resultat nogen sinde.I 2016 steg omsætningen, men resultatet faldt en smule.Bach Gruppens ledelse betegner dog resultatet som meget tilfredsstillende, og det skyldes, at man har haft fokus på optimering og konsolidering af den eksisterende ejendomsportefølje, ligesom der har været stor fokus på udvikling af den store grund på Islands Brygge, kendt under navnet Bryggens Bastion.- I tiden fremover skal vi fokusere på at realisere og overlevere de første byggefelter på Bryggens Bastion på Amager. Og så skal vi have gjort Bølgen i Vejle færdig, det vil sige de sidste tre bølger, som er under opførelse lige nu, fortæller direktør Palle Buhl Jørgensen fra Bach Gruppen til Licitationen -Byggeriets Dagblad.Begge byggerier er store prestigebyggerier, og Bryggens Bastion har været undervejs i en årrække, men realiseres nu -med en enorm interesse, fordi de første byggefelter er solgt.Fortsætter strategiPalle Buhl Jørgensen lægger dermed op til en fortsættelse af den strategi, man vedtog i 2014, som betyder realisering af nogle af de investeringer, man har gjort i de dårlige tider, hvor grundarealer og ejendomsmarkedet var i bund.I København er masterplanen for Bryggens Bastion udarbejdet i et samarbejde mellem tegnestuerne Arkitema Architects, Tredje Natur og Polyform.De første bygninger er tegnet af Arkitema Architects og Entasis.Bryggens Bastion er Bach Gruppens største nybyggeri i hovedstaden og ligger på Islands Brygge ved Metroen, med blot tre minutters kørsel til Kongens Nytorv.Masterplanen omfatter samlet 125.000 kvm med op til 75 procent boligareal, svarende til ca. 1.000 boliger.De resterende 25 procent erhverv vil fordele sig på detailhandel samt mulighed for hotel, café, kontor, serviceerhverv, daginstitutioner og kulturfaciliteter.- Blandt de væsentligste skridt på vejen til at realisere planen er et salg til svenske Heimstaden af cirka 30.000 kvadratmeter boligareal på Islands Brygge, for 1,2 mia.kroner.Produktion i TysklandBach Gruppen er dog meget andet end ejendomme og prestigebyggerier. Selskabet råder over to store betonelementproduktionssteder i Rostock og ejer også SHT i Herning. Her er der fuldt blus på alle kedler, fordi efterspørgslen på betonelementer er stor i øjeblikket.Selskabet råder også over egen byggeafdeling, da en del af projekterne udføres i egenproduktion med brug af underentreprenører. Som følge af de store projekter, selskabet er involveret i, er der ifølge direktør Palle Buhl Jørgensen også her en stigende aktivitet.Direktør Palle Buhl Jørgensen, her ved siden af Bølgen i Vejle. (Foto: Torben Sigh).I tiden fremover skal vi fokusere på at realisere og overlevere de første byggefelter på Bryggens Bastion på Amager. Og så skal vi have gjort Bølgen i Vejle færdig Palle Buhl Jørgensen, direktør Bach Gruppen A/ S.Stor ejendomsporteføljeVed udgangen af 2016 havde Bach-koncernen 553.379 kvm til rådighed for udlejning. Dette er ekskl. investeringsejendomme under opførelse. De 553.379 kvm er fordelt på i alt 236 ejendomme og 1.174 lejere. De er i hovedtræk fordelt som følger: -Boligudlejningsejendomme og parcelhuse: 57 procent.-Blandede bolig-og erhvervsejendomme: 23 procent.-Erhvervsejendomme: 20 procent.
Bach Gruppen har i 2016 haft fokus på optimering af sin ejendomsportefølje.
Denne vinter er vi så heldige at have besøg af nogle fugle, som vi normalt ikke ser i Danmark. En af dem er gråsisken.»Den er en lille grå fugl med en rød plet i panden, som kommer fra Sibirien,« fortæller Anders Odd Wulff Nielsen.Anders elsker at kigge på fugle.Han elsker det så meget, at han er formand for en forening for unge fuglekiggere. Han er med til at lave fugle-udflugter, hvor alle unge kan tage med.Stor interesse»Når man kigger på fugle, finder man ud af, at der sker helt vildt meget omkring én hele tiden. Når man først har lært nogle fugle at kende, så tror jeg, mange vil opleve, at interessen tager fart. Man oplever, at der er en hel verden derude, som man kan se på og opleve,« siger Anders.Anders kan godt få svedige håndflader og et bankende hjerte, når han ser en sjælden fugl.»Det er et adrenalin-kick, man får. Når jeg har gået i lang tid og håbet på at se en speciel fugl, bliver jeg glad, når det lykkes,« siger han.SPIL FUGLEBINGODet kan være ekstra sjovt at kigge på fugle, når man gør det til et spil, og du kan lave dit eget fugle-bingo.Find et stykke papir, og inddel det i otte lige store firkanter.Tegn otte fugle, der kan findes i Danmark. For eksempel hættemåge, gråand, gråkrage, sølvmåge, allike, skarv, knopsvane og husskade. Du kan undersøge på biblioteket eller på www.dofbasen. dk, hvordan de ser ud. Gør det sammen med en ven.Når I begge to har tegnet en fugl i hvert felt, er I klar til at spille fugle-bingo. Tag jeres bingoplade med udenfor. Den, der først har fået øje på alle fuglene, skal råbe »Bingo« og har vundet.OPLEV GÅSEN INDEFRAHver weekend i januar kan du finde ud af, hvordan en fugl ser ud indvendigt.Kids' News var med, da en gruppe børn undersøgte en bramgås på Naturcenter Amager Strandpark.Nathalie skærer vingerne og benene af den store fugl, der ligger på bordet. Den er så stor, at den nok ikke vil kunne være i en ovn.»Man må gerne tage noget udstyr og hjælpe mig,« siger hun. Børnene, der nysgerrigt har stillet sig omkring hende, smøger ærmerne op.Hun tager foden af benet, så fuglens nerver kommer til syne. Hun trækker i dem, så foden vipper.»Den styrer fuglens bevægelser,« fortæller hun. En jæger har skudt gåsen, fordi der er for mange gæs i Danmark.Herhjemme spiser vi gæs ligesom kylling.Gåsen her i dag bliver brugt til, at børnene kan lære om dyrets krop, og de undersøger blandt andet dens hjerte under et mikroskop.Tygger med mavenMarvin på syv år rører ved fuglens hoved og hals med plastichandsker på. De åbner fuglens mund og ser, at den har små skarpe tænder, som er gode til at snappe efter græs.»En gås tygger med maven,« siger Nathalie.Da de åbner gåsens mave, kan de se små sten, som den har slugt. Det kan lyde lidt underligt, at en gås sluger små sten. Men gåsen bruger musklerne omkring maven til at mase på stenene, og på den måde bliver græsset tygget.»Den lugter ikke særlig godt,« siger Marvin.Døren til Naturcentret Amager Strandpark står heldigvis åben, så den friske havluft kan komme ind. Marvin tager den store vinge med ud i solen udenfor.agch@berlingske.dk Fakta: HEY, HVAD BETYDER DET..ADRENALINKICK: En rar følelse, man får i kroppen, når man oplever noget spændende.Mikroskop: Et apparat, der kan forstørre små ting.
Mange fugle holder vinter i Danmark, så skynd dig ud og oplev dem. Fuglekiggeri kan blive så spændende, at du får svedige håndflader og hjertebanken - det kræver bare lidt øvelse.
HOTELLER Med Schmidt Hammer Lassen og Midtconsult som arkitekt igangsætter Skanska nu næste etape i udviklingen af Scanport, der er nabo til Den Blå Planet på Amager.Skanska har indgået en aftale med hotelkæden Scandic, som fra oktober 2020 bliver lejer af et nyt stort hotel med 357 værelser direkte ud til Øresund.Det samlede projekt udgør cirka 25.500 kvm inklusiv kælder og opføres i samarbejde med KPC København A/ S, mens Midtconsult er rådgivende ingeniør.Ifølge Skanska er der tale om en samlet investering på 566 mio. kroner.- Scandics hotel kommer til at tilføre Scanport masser af liv og aktivitet døgnet rundt, hvilket på alle måder understøtter de visioner, vi hos Skanska har for udviklingen af området. På samme tid vil hotellet kunne servicere vores kommende kontorlejere, siger Peter Nymann-Jørgensen, der er adm. direktør for Skanska i Danmark.11 etager med tagterrasseByggeriet af hotellet starter i januar 2018 og forventes afsluttet i september 2020.Det bliver i 11 etager med tagterrasse øverst og vil foruden de 359 værelser få skybar, motionscenter, poolområde, restaurant, konferencefaciliteter til 400 personer samt 200 parkeringspladser.Sideløbende med hotelbyggeriet planlægger Skanska at opføre et 4.300 kvm stort kontorhus, som skal forbindes til hotellet i form af en glasovergang i 1. sals højde. Forventningen er, at dette byggeri kan igangsættes samtidig med hotellet.Hvem der skal opføre kontorhuset, er endnu ikke besluttet.Foruden det kommende hotel-og kontorbyggeri har Skanska mulighed for at bygge yderligere cirka 45.000 kvm i Scanport-området.
Et 25.500 kvm stort nybyggeri med hotel i 11 etager bliver en del af udviklingsområdet Scanport.
Ikke en fugleart, ikke en paddeart og i hvert fald ikke en fiskeart vil få det ringere på landsplan, når 5.000 københavnere engang i løbet af de kommende ti år rykker ind på det sydvestlige hjørne af Amager Fælled for at slå sig ned i boligområdet Ørestad Fælled Kvarter.Fuglene og padderne i området lever også mange andre steder i landet, og med en hjælpende hånd vil de formentlig være i stand til at flytte til nye vandhuller andre steder på Fælleden.Alligevel står naturen på de 18,7 hektar til at lide tab, når By og Havn og Pension Danmark og dermed også Københavns Kommune og staten går i gang med at bebygge det, der bliver beskrevet som det allersidste stykke oprindelig natur i København.Et stykke natur, der ifølge kommunens oplysninger udgør rundt regnet seks procent af Amager Fælled, sådan cirka 26 fodboldbaner, og ikke meget mere end en procent af hele det store grønne område på Amager, der er kendt som Naturpark Amager.Mangfoldigheden af arter er stor i det lille stykke natur over for Sundby Station, på hjørnet af Ørestads Boulevard og Vejlands Allé.Her vokser den meget sjældne plante brændeskærm, her flyver den ligeledes sjældne natsværmer kridtugle. De risikerer at tjekke ud til evigheden, når mennesker begynder at tjekke ind, fordi det politisk er blevet besluttet at placere Ørestad Fælled Kvarter det ene sted på Fælleden med den absolut største naturværdi.Men hvad er skidt, og hvad er kanel i den til tider meget følelsesmæssige debat om naturen derude på Fælleden? En debat, hvor der bliver talt om truede, sjældne og fredede arter, rødlistearter og EUs habitatdirektiv, og hvor der er blevet henvist til orangutanger og næsehorn, og hvor området er blevet omtalt som »uberørt«. En debat, hvor området er blevet reduceret til en gammel losseplads, fordi det vestlige - altså den modsatte side - af Fælleden tidligere var netop affaldsplads.For at få svar på det spørgsmål, har Berlingske sat biolog Hans Henrik Bruun fra Københavns Universitet stævne i det grønne hjørne.Han kender naturen på det kommende byggefelt indgående. Og han tøver ikke med at kalde den for »enestående«. »Det er det sidste levn i Københavns Kommune af en strandeng, der engang strakte sig over et stort område,« siger Hans Henrik Bruun og henviser til, at der længere mod syd på arealer uden for Københavns Kommune ligger endnu et par oprindelige strandenge: »Det har national værdi. Der er en række sjældne arter, der næsten alene lever her. Jeg kan ikke komme på andre områder i Københavns Kommune med nær samme naturværdi.Det har aldrig været pløjet, gødsket, be plantet eller sået til.« Biologen vurderer på baggrund af analyser af blandt andet luftfoto, kortmateriale og højde modeller, at rundt regnet 70 procent af den sidste oprindelige natur i kommunen ligger lige omkring området, hvor der skal bygges.Området er dog ikke fredet, selv om det ifølge Hans Henrik Bruun lever op til Naturbeskyttelseslovens definition på en fredet strandeng.Området er således underlagt Ørestadsloven fra 1992, som ophæver Naturbeskyttelses loven på den østlige del af Fælleden og dermed bygge feltet samt Grønjordssøen lige nord for feltet. Omvendt er den vestlige del af fælleden fredet i henholdsvis 1990 og 1994.Brændeskærm er heller ikke fredet, selv om den herhjemme kun lever på Amager på fire lokaliteter, hvoraf Ørestad Fælled Kvarter og Koklapperne ude på det statslige Kalvebod Fælled mod syd er de vigtigste. Hans Henrik Bruun skønner, at op til halvdelen af den danske bestand af brændeskærm hænger ud på byggefeltet.Padderne flytter sig ved egen kraftAkkurat som den ikke er artsfredet ifølge dansk lovgivning, er den heller ikke omfattet og beskyttet af EUs habitatdirektiv som en art, Danmark har en særlig forpligtelse til at sikre. På den såkaldte rødliste over danske arter optræder den som »moderat truet«, hvilket betyder, at der er »meget stor risiko for, at den vil uddø i vild tilstand i nær fremtid«. Rødlisten består af eksperters vurdering af trusselssituationen for dyr og vækster. Op mod en fjerdedel af arterne herhjemme er i dag blevet vurderet på rødlisten. Lige fra sommerfuglen dagpåfugleøje, der er registreret som »ikke truet«, til brændeskærm. Af de vurderede arter er cirka hver fjerde såkaldt rødlistet. Altså i mere eller mindre alvorlige problemer.Planten er også kendt fra blandt andet Tyskland, Polen og mod sydøst i Europa. Men »ingen steder er den almindelig«, understreger biologen.Var jeg rigtig træls, kunne jeg rive dem alle op med rode her i byggefeltet..»Myndighederne ville ikke komme efter dig.Men du ville sikkert blive hængt ud på Facebook,« siger Hans Henrik Bruun med henvisning til facebookgruppen Amager Fælleds Venner med over 5.000 medlemmer.Biologen er med egne ord »bekymret for brændeskærmen«. Han samarbejder i et planlagt pilotprojekt med By og Havn om at forsøge at flytte brændeskærm til et nyt sted på den nordlige del af Fælleden. Men, understreger han, »det er endnu for tidligt at sige, om planten kan tåle at blive flyttet«. Så er der padderne. Spidssnudet frø og stor vandsalamander, der først for et par år siden blev opdaget på Fælleden. Som padder er de både artsfredet og beskyttet af habitatdirektivet, men sjældne på landsplan, det er de ikke.Begge står opført som »ikke truet« på den danske rødliste.Dette forhindrer ikke nødvendigvis By og Havn i at bygge. Det kræver dog, at der bliver etableret nye vandhuller og alternative levesteder til padderne andre steder på Fælleden, således at de som habitatarter bliver sikret fortsat »gunstig bevaringsstatus«. »Padderne kan sagtens flytte sig ved egen kraft, såfremt afværgeforanstaltningerne er de rette. De skal nok overleve på Amager Fælled om end i mindre bestande,« siger biologen.Det samme gælder ifølge ham fugle som nattergal og rørdrum, der også bliver anvendt som våben i det, der bliver kaldt Slaget om Fælleden.De er begge fredede i henhold til jagtlovgivningen.Men nattergalen er udbredt over hele Fælleden, ja, det meste af landet. Rørdrum er knap så almindelig, men dog ganske udbredt. På Fælleden er den kendt fra Grønjordssøen.Så er der alle de mere eller mindre ubekendte skabninger som en lyserød art af vokshat.Svampen ved forskerne endnu ikke meget om, den har end ikke et dansk navn som så mange andre vokshatte. Herhjemme er den indtil videre kun fundet et eneste sted: Lige der, hvor Ørestad Fælled Kvarter skal slå rod.Nogenlunde på samme måde med hedelyng. I København vokser den alene på den gamle strandeng. Men tag til provinsen, og der er hedelyng.Så heldig er kridtuglen ikke. Den er kendt fra enkelte lokaliteter i Østdanmark - blandt andet Amager og byggefeltet på Fælleden. Arten er ikke fredet, men ifølge rødlisten er den »sårbar«. Dermed er der »stor risiko for, at den vil uddø i vild tilstand på længere sigt«. Kridtuglen er også såkaldt ansvarsart i Danmark, hvilket dog ikke yder den juridisk beskyttelse.Fælleden ikke i top-tiImens står orkideerne sump-hullæbe og kødfarvet gøgeurt i en særlig situation. Ifølge biologen er de som arter fredet ifølge dansk lovgivning, mens de på landsplan har det »nogenlunde godt«. De er ikke omfattet af habitatdirektivet.»Når en art er fredet, betyder det, at man ikke må efterstræbe den og ødelægge dens leve steder. Men en artsfredning er ikke et oplagt instrument til at beskytte en arts levesteder,« lyder det fra biologen.Hans Henrik Bruun vurderer, at orkideernes særlige natur gør dem uegnede til at grave op og flytte til andre steder på Amager Fælled.By og Havn oplyser, at der senere i byggeprocessen vil blive søgt Miljøstyrelsen om dispensation fra fredningen af de to planter.Dansk natur vil være i lige god kampform, uanset hvad der sker her? »Ja, formentlig, men jeg vil gerne fastholde, at det har national værdi. Netop fordi der er arter, som næsten kun lever her,« siger han.»Men nej, det kommer ikke i nærheden af en top ti over de vigtigste naturområder herhjemme.Der er masser af andre.« På Sjælland? »Selve byggefeltet? Nok lige under top ti.Men set i sammenhæng med Kalvebod Fælled helt klart i top ti. Og helt i top i Københavns Kommune,« siger Hans Henrik Bruun.Hvis vi antog, at de cirka 1,7 milliarder kroner, som det angiveligt ville koste kommunen at købe byggegrunden tilbage fra By og Havn for at udlægge den til natur, ville det så være den rigtige måde at bruge midlerne på i forhold til mest natur for pengene? »Gør man det op, som du spørger, giver svaret sig selv. Er der på dette byggefelt naturværdi for 1,7 milliarder kroner? Nej. Men svaret ligger i måden at spørge på,« svarer han: »Hvis de gav 1,7 milliarder kroner til den danske natur, så ja tak. De skulle få lov at slippe med en rund milliard, for eksempel til Den danske Naturfond, det kan jeg godt sige på naturens vegne.«.ejs@berlingske.dk Nogle kalder byggefeltet for uberørt natur, men ingen natur i Danmark er uberørt.Hans Henrik Bruun, biolog, Københavns Universitet.Fakta: Det vildeste sted i København INGERSLEVSGANaturstykket på hjørnet af Ørestads Boulevard og Vejlands Allé på Amager Fælled bliver beskrevet som helt særligt.Men naturstykket ligger lige der, hvor der er planer om at bygge Ørestad Fælled Kvarter. Kridtugle, lille natsværmer, cirka tre centimeter, flyver juni-juli, kendt fra ganske få, faste forekomster på Sjælland, bl. a. Nivå og Møn. Er registreret en håndfuld stedet på Amager. Den er sjælden og truet herhjemme ifølge sommerfugleeksperter, men ikke fredet. Brændeskærm, sjælden i Danmark, en stor del af plantens kendte bestand her i landet vokser lige der på Amager Fælled, hvor det nye Ørestad Fælled Kvarter skal opføres. Planten er ikke fredet. Spidssnudet frø, lever flere steder på Amager og er vidt udbredt landet over. Er ikke truet, men er fredet som art ifølge dansk lovgivning og beskyttet af EUs habitatdirektiv. Hedelyng er som det eneste sted i København fundet på det område, hvor Ørestad Fælled Kvarter skal opføres. Men den er kendt og udbredt på en lang række andre lokaliteter i ikke mindst Jylland. Orkideen sump-hullæbe er som alle andre orkideer herhjemme fredet og må derfor ikke graves og eller på andre måder efterstræbes. Arten er kendt fra Amager Fælled og flere andre steder i landet. Den bliver ikke betragtet som truet i dansk natur.
Argumenterne er mange i debatten om naturen på Amager Fælled - der, hvor det kommende Ørestad Fælled Kvarter skal ligge. Men hvor vigtig er naturen derude for københavnerne? Og for danskerne? Berlingske er på Fælleden med en ekspert.
Københavns Politi sluttede i går eftermiddag undersøgelserne i en makaber jagt på mulige lig-dele blandt hovedstadens affald.Sammen med Beredskabsstyrelsen har politifolk gennemgået dynger af skrald i weekenden efter en henvendelse tidligt lørdag morgen.En ansat mente muligvis at have set noget fra et menneske blandt det skrald, der kørte på transportbånd på Amager Ressourcecenter, som ifølge deres hjemmeside omdanner affald til energi, næringsstoffer og nye materialer.Københavns Politis afdeling for personfarlig kriminalitet har taget henvendelsen seriøst.- Vi har undersøgt, hvad der svarer til tre lastbiler med affald, siger drabschef Jens Møller til Ekstra Bladet.Han understreger, at skraldet er blevet undersøgt genstand for genstand, og at man ikke bare har stået med en skovl og vendt dyngerne.- Vi har ikke fundet noget fra et menneske, siger han.En enkelt knogle blev i forbindelse med skralde-undersøgelserne sendt til undersøgelse og svaret kom prompte retur, at knoglen ikke hidrørte fra et menneske.Hvilken lig-del, den ansatte mente at have set, vil drabschefen ikke røbe.fleck@eb.dk .

København bombarderes for tiden af fantastprojekter. Den private investeringslyst i hovedstaden er større end nogensinde, ja, bogstavelig talt tårnhøj. Det seneste bud rager 330 meter op over spidsen af Nordhavn, på den gamle Postgrund vil Danica bygge helt tæt og massivt med flere tårne, der når op til 115 meter, og for nylig blev et forslag til en tæt overdækning af banegraven ved Vesterport Station inklusive fire højhuse, et nyt biografcenter og en nedrivning af Palads Teatret ramt af folkedomstolen: I rører det ikke! Midt i modstanden mod projekterne - som kan antage stormstyrke i medierne - kan man nemt få en opfattelse af københavnerne som træge og udviklingsforskrækkede.Se bare på folkebevægelsen mod bebyggelsen rundt om Kløvermarken, der for nogle år siden ville have tilvejebragt nogle af Ritt Bjerregaards efterspurgte billige boliger, tegnet af Bjarke Ingels' tegnestue BIG som en bølgende tilskuertribune omkring fodboldbanerne.Se på planerne om Amager Fælled Kvarter, der i Vandkunstens forsigtige forslag veksler en mindre del af den vilde natur til et visionært beboelseskvarter med et eksperimenterende møde mellem by og natur.Københavnerne vil ikke have det.Tænk på, hvad byens borgere har lagt ned af små og store arkitekturdrømme om hovedstaden de seneste årtier - Van Egeraats glastårne på Krøyers Plads, Norman Fosters hotel i Tivoli og Sverre Fehns teaterfugl på Kgs. Nytorv.Og når man fokuserer på alt det, der på trods af folkelig modstand så erblevet opført: Operaen, Kalvebod Brygge og bemalingen af Palads Teatret, så tænker man, at københavnerne altid bare er sure, tvære og reaktionære.Selv busterminalen lykkedes det efter blot 15 års sort herredømme på Rådhuspladsen at få bortskaffet.I 1980 kom det til direkte kampe mellem politi og borgere, da kommunen i forbindelse med en større sanering af kvarteret Den Sorte Firkant omkring Blågårds Plads rev legepladsen Byggeren, som beboere selv havde etableret, ned.Københavnernes og kommunens forestillinger om det gode liv var ikke just synkrone i de år.Balladen om Byggeren blev et startskud for bz-bevægelsen, der udviklede sig til den konstant foranderlige gruppe af autonome, hvis modstand mod ' systemet' ofte kulminerede i voldsomme gadekampe og i 2007 tændte bål i byens gader i protest mod nedrivningen af Ungdomshuset.Men modstand, selvtægt og hærværk er langtfra hele sandheden om københavnernes forhold til deres by.Københavnerne tager imod mange forandringer af deres by med kyshånd.Nye tårne og 5 km strandparkDe seneste 20 år har kolossale forandringer fundet sted i hovedstaden og nogle gange oven i købet lige omkring middelalderbyen, som der er flest, som har en personlig relation til, og som de derfor er mere sensitive og har stærkere holdninger i forhold til, uden at projekterne har mødt mærkbar modstand.Fem nye tårne lige over for Tivolis hovedindgang, Axel Towers, tegnet af Lundgaard &amp; Tranberg Arkitekter, er en markant ændring af et centralt sted i byen, som er gået igennem uden protester.Det er ikke ensbetydende med, at alle straks omfavner dem, men manglen på modstand er bemærkelsesværdig i forhold til højde og nærhed til byens centrum.På Amager rejser sig den største bygning i nyere tid, nemlig Amager Ressource Center, et gigantisk forbrændingsanlæg, der skal levere kraftvarme til hovedstaden. Den massive bygning er 85 meter høj, og med skorsten når den 124 meter i vejret. Den rager langt op over byens øvrige bygninger og er synlig fra det blå fællesrum i Københavns Inderhavn.Men ingen har råbt vagt i gevær, eller at København er ved at blive ødelagt. Tværtimod. Huset, der er tegnet af BIG, afventer de fleste i spænding.Og den største ændring af Københavns ansigt har jeg aldrig hørt én klage over. Amager Strandpark er et næsten 5 kilometer langt landskabsanlæg med sandklitter, lagune og små bygninger.Hasløv &amp; Kjærsgaards store anlæg, der er lavet af sand, beton og marehalm, har alene ved bevidstheden om sin eksistens forøget kvaliteten af livet i byen og måske mere end noget andet enkeltprojekt øget boligpriserne på Amager.Vester Voldgade er omlagt fra en firesporet bilgade med dobbeltsidet parkering på kanten af middelalderbyen til et bredt fodgængerstrøg med brede cykelstier og en smal kørebane til biler.Over inderhavnen løber i dag et væld af cykel-og gangbroer, og en ny Lille Langebro er på vej. Selv om broen, der tager navnet for dem alle, Inderhavnsbroen, er en designmæssig skandale med en linjeføring, der skærer aksen fra Nyhavn over og har kluntede retningsskift midt på brodækket og ditto alt for kompliceret konstruktion, så er det et faktum, at den binder Nyhavn sammen med Christianshavn og Holmen, en kæmpe gevinst for byen.Ingen klager over forbedringer af infrastrukturen, der samtidig løfter cykelkulturen frem. Helt bogstaveligt sker det i Dissing+ Weitlings Cykelslangen, der spinkelt og elegant snor sig højt i luften fra Fisketorvet ned til Havneholmen.Påpasselige christianshavnereDer er forskel på, hvor i byen forandringerne sker, og hvem naboerne til dem er.Således er 100 meter høje huse på vej på ydre Nørrebro, uden at det møder voldsomme beboerklager. Da den hollandske arkitekt Erick van Egeraat i 2003 vandt konkurrencen om Krøyers Plads med en 55 meter høj bebyggelse på en grund, som få christianshavnere indtil da havde et forhold til, skabte det ramaskrig: Ikke i min baggård! Da der skulle bygges cykelbro over Christianshavns Kanal, skabte det ramaskrig: Ikke i vores område! Christianshavnerne bor i en af Københavns mest idylliske bydele og er måske derfor mere påpasselige med bevarelsen af dens kvaliteter og mindre tilbøjelige til at omfavne forandringer end de fleste andre. For nu at sige det pænt.Nu er Krøyers Plads blevet udviklet i et nært samarbejde med lokale beboere, og resultatet er på det jævne, men ikke på niveau med den placering, pladsen har i havneløbet.Det betyder noget, om forandringerne sker i den skrivende klasses nærhed, om de rammer den rette journalist på rette tidspunkt, for at en mediestorm kan opstå. Men der er også indbyrdes forskelle på de projekter, københavnerne tager imod, og dem, de vender sig imod.Ønsket om flere frie arealerEn af de faktorer, der bestemmer, om et projekt møder en storm af modstand eller ej, er generøsitet. Giver det rekreative, fælles og oplevelsesmæssige kvaliteter tilbage til byen, er københavnerne som regel ganske modtagelige for forandring.Foræder projektet sig på fællesarealer, er det udelukkende rettet mod lukkede, private eller kommercielle interesser, er borgerne tilbøjelige til at sætte mindre pris på forandringen.Hver gang byen forandres, bør den blive bedre, end den var.Beskyttelsen af byens friarealer får højere værdi, i takt med at vi stimler flere sammen på den samme plads. Derfor er vi særlig ømskindede, når det gælder en randzone omkring Kløvermarken eller de 8 procent af Amager Fælled, som en bebyggelse der vil optage. Det er måske ikke de enkelte bygninger så meget som princippet. Vi ønsker flere frie fælles områder, ikke færre.Derfor er det også kun med glæde, at man ser frem til Amager Bakke. Her er der indvundet nyt land: Taget af et teknisk anlæg, et kraftværk, bliver her til et offentligt tilgængeligt landskab og tilbyder den eftertragtede niveauforskydning, der er så sjælden i det flade København, og som private kræfter forsøger at spinde guld på i disse år.Den første udvikling af Kalvebod Brygge bød på høje mure af private hoteller og kontorer, der afskar byen fra det attraktive kig til vandet. Den næste etape bag posten på det gamle rangerterræn bød på en stille grøn gang-og cykelforbindelse i et område, der ikke tidligere havde haft offentlig adgang, og som ingen kunne have forestillet sig kunne blive så attraktivt, som det blev, mellem SEB's tårne, hvor skatere holder til på den snoede serpentinevej omgivet af frodig beplantning.Det er mere af det samme, der er på vej i Danicas store projekt på Postgrunden, kontorer, forretninger og offentlige pladser for fodgængere, der i en rambla binder Hovedbanen sammen med Kalvebod-projekterne.Men borgerne er bekymrede for, om der er for mange kvadratmeter proppet ind i projektet, skygger tårnene helt over på Islands Brygge, og skyder det forbi og over det københavnske dna? Postprojektet gør dog en ting rigtigt.Det følger den generøsitet, der ligger i de projekter, som københavnerne holder af, at man kun kan fortætte og bygge i byen, hvis man samtidig udvider dens offentlige rum og dets anvendelighed.Det bør være en rettesnor for udviklingen.Økonomisk quickfixDe to forslag om 300 meter høje bygninger i Nordhavn blev i denne uge ikke pure afvist af politikerne i Københavns Kommune. Man vil tillade to konsorter at arbejde videre med planerne om at udvikle de meget høje projekter på Oceankaj i den yderste Nordhavn.Vi kender endnu ikke designet af H. C.Andersen Adventure Tower, som er sat i gang af to erhvervsfolk, Kurt Pedersen og John Christensen. De ønsker, at det foruden en offentlig park skal rumme et 280 meter højt tårn med funktioner som hotel, boliger og en forlystelsespark med udgangspunkt i H. C. Andersens verden. De har allieret sig med et solidt team i form af Bjarke Ingels' tegnestue, BIG, landskabstegnestuen SLA, Rambøll og Züblin.Det andet projekt har med både ukendte bagmænd og arkitekter og amatøragtige illustrationer lanceret det 330 meter høje Great Northern med henvisning til et tomastet sejlskib, men det ligner en parodi på Dubais syvstjernede hotel Burj Al Arab parret med Sydney-operaen. Projektet skal rumme metrostation, indkøbscenter, hotel, kontorer og boliger.Teknik-og miljøforvaltningen advarede politikerne i Københavns Kommune mod projekterne. Den slags investordrevet byudvikling kommer nemt til at kortslutte en harmonisk langtidsplanlægning, som man har bitre erfaringer med i Ørestad. Der tillod man, at al planlagt detailhandel blev lagt ind i storcentret Field's, hvilket har haft langsigtede negative konsekvenser for udviklingen af attraktive byrum i den nye bydel.Skyskraberprojekterne er desuden i direkte modstrid med de vedtagne planer for området. Nordhavn skal udvikles etapevis, så man ikke i årevis får huller med ufærdige byområder som i Ørestad og Aarhus Havn, og desuden tilsiger masterplanen, at byen skal være lavere og grønnere med stadig større rekreative kvaliteter ud mod vandet.Superhøjhuse er urbane quickfix, hvor man får sat økonomisk rotation i et område, men langtidseffekten på byrum og bydele kan være katastrofal og komme til at skyde hele Nordhavns fysiske og sociale sammensætning i sænk.Modstand mod disse projekter er ikke udtryk for, at københavnerne er imod al udvikling af deres by. At de er som små børn, når de møder forandring: Alting skal være, som det altid har været. Det er ikke rigtigt.Københavnerne har taget imod mange forandringer de seneste årtier og vil gøre det i de kommende. Byen vil blive tættere og sikkert fortsat højere, men det skal foregå inden for en københavnsk skala og i en bred social åbenhed.Man kan ikke tage af himlen uden at give en bid af Paradis tilbage.karsten.ifversen@pol.dk Superhøjhuse er urbane quickfix, men langtidseffekterne på byrum og bydele kan være katastrofale.Fakta: Kalvebod Brygge 1Udviklingen af Kalvebod Brygge med blandt andet Ingeniørernes Hus af Kieler Architcts fra 1998 virker som høje mure, der lukker af for vandet. Det blev endnu mere udtalt med det højere Marriot Hotel af PLH fra 2001. Det kaster skygge over på Islands Brygge.Postgrunden 2Med en bebyggelsesprocent på 450 vil Danica Pension udvikle den tidligere Postgrund. Projektet tegnes af Lundgaard &amp; Tranberg sammen med Jan Gehl og byder på en hel bydel med pladser, gågader og flere op til 115 meter høje tårne.Amager Fælled-bebyggelse 3Vandkunsten vandt konkurrencen om den sidste etape af Ørestad, som det siden 1992 har været planlagt skulle ligge på den sydlige del af Amager Fælled.Masterplanen viser vidtgående tiltag til at flette natur og boligkvarter sammen.Giganthøjhuse i Nordhavn 4Politisk er der givet mulighed for at opføre giganthøjhuse i København. Som f. eks det foreslåede Great Northern, et 330 meter højt dobbelttårn formet i Dubai-stil som enorme skibssejl.Krøyers Plads 5Sidste år blev de røde murstenshuse, der er jævne moderne fortolkninger af pakhuse, tegnet af Cobe og Vilhelm Laurtitzen, taget i brug. De er tegnet med stor lokal beboerinddragelse, da hele to tidligere projekter var blevet lagt ned.Tivolihotel af Norman Foster 6Tivoli bad i 2006 Norman Foster tegne et hotel på Rådhuspladsen, der på nær få meter var på højde med Rådhustårnet. Projektet blev lagt ned af kommunen.Busterminalen 7Svend Axelsson fra KHR tegnede bygningen, der skulle afskærme Rådhuspladsens fodgængerdel fra busholdepladsen og samtidig fungere som terminalbygning. Den blev hasteopført til Kulturbyåret 1996 og revet ned i forbindelse med byggeriet af metrostationen i 2010.Bemalingen af Palads 8I 1989 blev Palads Teatret bemalet af kunstneren Poul Gernes. Udsmykningen af Herholdts bygning mødte lokal modstand, men sidste år blev den folkeligt forsvaret, da ejeren af bygningen, Nordisk Film, ville rive den ned og lade pladsen indgå i en større bebyggelse med overdækning af banegraven.Blågårds Plads og legepladsen Byggeren 9I Nørrebros Sorte Firkant blev nedslidte huse udskiftet med nye almenboliger. Lokalbefolkningen var imod planerne, og da kommunen under politibeskyttelse i 1980 ryddede legepladsen Byggeren, udbrød kampe mellem politi og befolkning.Operaen 10Mærsk Mc-Kinney Møller satte i 2000 byggeriet af Operaen, tegnet af Henning Larsen, i gang, før endelige tilladelser var indhentet, og designet var på plads. Den 87-årige ville nå at se det færdigt. Han nåede det, byggeriet åbnede i 2005.Blox i Inderhavnen 11Blox er tegnet af hollandske OMA for Realdania og skal rumme et såkaldt design hub med blandt andet Dansk Arkitektur Center. Stofligt skiller det store grønne glasbyggeri sig kraftigt ud fra sine historiske omgivelser.Det åbner næste år.Kløvermarken, boliger 12En 3 kilometer lang bygning, der skulle omkranse Kløvermarkens 30 boldbaner, blev i 2006 foreslået af tegnestuen BIG som en måde at skaffe billige boliger på. Forslaget blev opgivet efter lokale protester.Den grønne kile fra SEB til Tivoli Hotel 13Lundgaard &amp; Tranberg stod sammen med SLA bag masterplanen for DSB's arealer på Kalvebod Brygge med en hævet grøn gangbro, der fører ned over det kommende Ikea's tag. De stod også bag strækningens første bygninger, hovedsædet til SEB fra 2010.Mærsk-tårnet på Nørrebro 14C. F. Møller slog stregerne til det høje kobberklædte højhus, der åbnede tidligere i år midt på Panum Instituttets tidligere parkeringsplads. Huset rummer laboratorier og konferencefaciliteter for sundhedsforskere.Skuespilhuset 15Midt i historisk ømfindtlige omgivelser skabte Lundgaard &amp; Tranberg i 2007 et mørkt, tungt og stofligt markeret hus med en træbro foran. I 2016 blev det udvidet med byrummet på Kvæsthusbroen, en 300 meter lang mole.Sluseholmen 16Første etape af Sluseholmen stod klar i 2006. Det er den første kanalby i København siden Christianshavn og bygget efter hollandsk forbillede af Sjoerd Soeters.Broer i Inderhavnen 17Cykelslangen, Bryggebroen, Cirkelbroen, Inderhavnsbroen og snart Lille Langebro - det kære vand har siden 2006 fået mange nye måder at krydses på af cykler og gående. Mod forventet 3.000-7.000 personer krydser dagligt 16.000 Inderhavnsbroen, der blev indviet sidste år.Vester Voldgades omlægning 18Gaden går fra Jarmers Plads på Nørre Vold gennem Rådhuspladsen og ned til Inderhavnen. Cobe og GHB tegnede gaden som en bred fodgængerpromenade i solsiden og flyttede biltrafikken over i en smal bane i skyggen i 2013.Amager Strandpark 19Hasløv &amp; Kjærsgaards store anlæg åbnede i 2005 og var kulminationen på et 50 år gammelt ønske om at skabe en ordentlig strandpark til København.Den næsten 5 kilometer lange tange rummer et væld af aktivitetsmuligheder og rekreative rum.Axel Towers ved Tivoli 20De fem tårne er netop indviet, tegnet af Lundgaard &amp; Tranberg, og rager op til 60 meter i vejret. De skaber flere offentlige rum, en indre plads og en række passager omkring sig. Bygningerne rummer kontor for advokatfirmaet Gorrisen Federspiel foruden butikker, café og restaurant.Skibakken på Amager 21Danmarks største kunstige skibakke åbner i 2018 på toppen af Amagerforbrændningen. Den 85 meter høje og 370 meter lange skipiste-bakke er tegnet af Bjarke Ingels' tegnestue, BIG.Fejl og fakta 26.06.2017:Palads-biografens bygning i København er ikke tegnet af arkitekten J. D. Herholdt, som der stod på side 6 i kultursektionen lørdag 24.6. Herholdt havde tegnet den tidligere bygning på stedet, som indtil 1911 var en del af byens hovedbanegård.
Det nuværende Palads fra 1918 er tegnet af Andreas Clemmensen og Johan Nielsen. 
Man kan let få den tanke, at hovedstaden altid udvikler sig under arg modstand fra dele af befolkningen. Men sandheden er, at selv meget store omvæltninger i byen er sket helt uden nævneværdige sværdslag. Ikke fordi de har været hemmelige, men fordi københavnerne faktisk er positive over for forbedringer af deres by.
Direktøren for det nye, spektakulære forbrændingsanlæg Amager Bakke, civilingeniør Ulla Røttger, kunne sent onsdag på nettet læse i torsdagens udgave af Jyllands-Posten, at der var flertal i værkets bestyrelse for, at hun skal fratræde.Det sker efter et spontant forslag om at fyre Ulla Røttger på marts måneds bestyrelsesmøde fra Frederiksberg Kommunes repræsentant Margit Ørsted (V). Bestyrelsesformand Lars Weiss (S), som repræsenterer Københavns Kommune og er formand for Borgerrepræsentation, tilsluttede sig forslaget, men det faldt dengang, da de ikke kunne få flertal for forslaget, hvorefter Lars Weiss meddelte, at han trådte tilbage som bestyrelsesformand. Det har fået to af de tre mindre ejerkommuner til at skifte holdning, og så er opbakningen til Ulla Røttger væk.Det er skæbnens ironi, at Ulla Røttger har fået silkesnoren, blot et par uger før værket begynder sin prøvekørsel, for grunden til, at hun bliver fyret efter en flere måneder lang kampagne i Jyllands-Posten delvis rettet mod hendes person - skal findes i den affaldsideologiske krig mellem tilhængere af forbrænding og dem, der sværger til genanvendelse.Ulla Røttger er blevet ramt af en gammel slagudveksling i den strid. I sin tid bakkede den øvrige bestyrelse hende op i, at Amager Bakke skulle bygges i samme størrelse som oprindelig planlagt, selv om SFs nye bestyrelsesmedlem, Københavns teknik-og miljøborgmester Ayfer Baykal, ville have et andet og mindre anlæg end sin forgænger og satsede på mere genanvendelse.Det har genanvendelsesfløjen ikke glemt Røttger for.Det nye forbrændingsanlæg, der officielt åbner til sommer, har kostet små fire milliarder kroner. Det er et lille år forsinket, men overholder lidt bemærkelsesværdigt budgettet.Anlægget er allerede velkendt for sit ydre, som er tegnet af Bjarke Ingels ´ arkitektfirma BIG, også fordi det får en næsten 100 meter høj skibakke på toppen, hvor der kan øves alpinski, klatring og løb året rundt.SF skiftede linje Det har længe været praksis i Danmark - i modsætning til mange andre steder i verden - at brænde affald i kraftvarmeværker, der laver både varme og elektricitet. På den måde udnytttes energi i affaldet. Intet andet land får så stor andel af sin varme gennem et fjernvarmesystem som Danmark - med mulig undtagelse af Rusland. Mange steder i verden, også i Europa, er det stadig praksis at deponere affaldet i store affaldsbjerge, som siden dækkes til med jord.Amager var det sted, hvor københavnerne tidligere deponerede deres affald, men i 1970 åbnede København, Frederiksberg, Tårnby, Dragør og Hvidovre kommuner et affaldsforbrændingsanlæg på Amager, som laver både elektricitet og fjernvarme. Det drives af et kommunalt interessentskab, Amager Ressource Center, ARC. For en halv snes år siden begyndte der overvejelser om, hvorvidt anlægget skulle levetidsforlænges nogle år, eller om der skulle bygges et nyt og mere energieffektivt anlæg blandt andet med avanceret røgrensning og bedre arbejdsmiljøforhold.Beslutningen blev at bygge nyt. Men kort før kontrakterne skulle skrives under i efteråret 2011, skete der to ting. Det første var, at da Socialdemokratiet, De Radikale og Socialistisk Folkeparti dannede regering i 2011, blev SFs Ida Auken miljøminister. Hun ville som minister øge genanvendelsen af affald og nedbringe mængden, der blev brændt, og fremlagde senere en plan Danmark uden affald, hvor et af målene var, at halvdelen af husholdningsaffaldet i 2022 skal genanvendes.Det andet var, at Københavns teknik-og miljøborgmester, SFeren Bo Asmus Kjeldgaard, som på vegne af Københavns Kommune - og med støtte i SFs gruppe - havde sagt god for planen om det nye anlæg, var trådt ud af Borgerrepræsentationen kort før regeringsskiftet, fordi han ifølge Ekstra Bladet overnattede i Frederiksberg Kommune, selv om han havde folkeregisteradresse i København. Han blev afløst af Ayfer Baykal, der var tilhænger af Ida Aukens vision om mere genbrug og mindre afbrænding.Baykal ændrede derfor SFs kurs - fra Kjeldgaards afbrændingslinje til Aukens satsning på genbrug. Så nu begyndte nye forhandlinger om, hvor stort det nye anlæg skulle være. Var det overhovedet nødvendigt at bygge det? Eller at bygge det lige så stort som det gamle anlæg, hvis man fik meget mere genanvendelse og komposterede husholdningsaffaldet, før det blev spredt ud på sjællandske marker? B&amp;W Vølund havde vundet opgaven med at bygge kedlerne, en ordre til omkring 1 milliard kroner. Det er en stor arbejdsplads i Esbjerg med cirka 600 medarbejdere og en omsætning på 1,7 mia. kroner (2015), hvoraf 90 procent var eksport. B&amp;W Vølund og Dansk Metal pressede på for at fastholde den endnu ikke underskrevne aftale. Finansminister Bjarne Corydon, der var valgt i Esbjerg, blandede sig, og han underskrev sammen med miljøminister Ida Auken et brev til Københavns Kommune, hvori det hed, at kommunen ikke kunne bruge regeringens miljøpolitik som begrundelse for at afvise Amager Bakke, mere specifikt at afvise at give en lånegaranti fra Københavns Kommune på 2,5 milliarder kroner til projektet. Ida Auken er senere citeret for at have sagt, at hun fik armen vredet om på ryggen før, hun skrev under.En politisk aftale mellem borgmestrene fra de fem kommuner i september 2012 satte derefter projektet i gang. Det indgik imidlertid i aftalen, at Amager Bakke ikke måtte modtage affald fra andre kommuner eller fra import til forbrænding på det nye anlæg, når det forventelig stod færdigt medio 2016, og dermed kunne udnytte en større del af forbrændingskapaciteten, indtil de fem kommuner bag projektet engang i fremtiden selv har brug for den fulde kapacitet. Med en levetid på 25 år eller mere blev værket bygget med en vis overkapacitet for at tage højde for det voksende folketal i København. Det nye værk kan brænde op til 70 ton affald i timen mod 60 ton i timen for det anlæg, der bliver taget ud af drift.Cirkulær økonomiAffald er kontroversielt. Der skal ikke være for meget af det, og det skal i mindst muligt omfang deponeres, kræver EU-regler. Og helst skal mest muligt sorteres og genbruges og ikke brændes. Det nyeste buzzword er cirkulær økonomi, som EU-Kommissionen fremlagde et forslag om for godt et år siden. Det har genbrug af mere end 60 procent af affaldet som mål i 2025 og mere end 65 procent i 2030. I dag deponeres mere end en tredjedel af affaldet i EU, især er det udbredt i Østeuropa, hvor deponi i dag ligger på 70-80 procent.Affaldsforbrænding kunne nedbringe disse landes behov for import af russisk gas.Den danske regering nedsatte i oktober sidste år et såkaldt Advisory Board for cirkulær økonomi, som kommer med sin rapport den 7. juni. Den ventes at anbefale et mål på 80 procent genbrug. Meget kan også genanvendes. Problemet med genbrug er - som det siges i en nylig rapport fra det Svenske Miljøinstitut (Avfallsimport och Materialåtervinning) - at »værdien af det udsorterede materiale ofte ikke kompenserer for omkostningerne ved at sortere«. Jo mere borgerne selv kan bringes til at sortere, jo nemmere kan det dog genbruges. I en del kommuner har husejere efterhånden fået tre store plastic-containere med seks separate rum.Genbrug betyder imidlertid også, at der er mindre affald til forbrænding. Det er ikke noget problem for danske kraftvarmeværker, idet der i Europa, bl. a. Tyskland og England, deponeres store mængder affald, som de gerne vil betale kraftvarmeværker i andre lande for at komme af med.Adskillige danske kraftvarmeværker, som har uudnyttet kapacitet, får derfor betaling for at tage imod udenlandsk affald og opnår dermed lavere varmepriser for forbrugerne. Men import af affald er affaldsideologisk kontroversielt.Omvendt betyder afgifter på forbrænding af dansk affald, at erhvervsaffald - men ikke husholdningsaffald - frit kan eksporteres til f. eks. Sverige, der har bygget adskillige kraftvarmeværker i de senere år med træpiller og affald som brændsel, fordi det giver den billigste varme.Ny politisk aftaleSiden Amager Bakke blev besluttet, og den politiske aftale indgået i 2012, er der imidlertid sket et stort fald i den pris, som ARC modtager for at sælge sin el-produktion til el-selskaberne.Der er også sket et mindre fald i prisen på varmen, der sælges til hovedstadens fjernvarmesystem. Samtidig er der blevet mindre erhvervsaffald til forbrænding, som ARC modtager penge for at aftage.Civilingeniør Ulla Röttger har været direktør for ARC siden 2001. Ifølge hende kunne det med de faldende indtægtskilder forudses, at affaldsselskabet kunne løbe ind i likviditetsproblemer om nogle år. Derfor bad bestyrelsen om og fik i september sidste år en justering af den politiske aftale fra 2012. Blandt andet blev det dermed muligt at modtage affald fra andre kommuner eller fra udlandet. Der er dog stadig en begrænsning på, hvor meget affald der må brændes i løbet af et år, nemlig 440.000 ton af en mulig kapacitet på 560.000 ton.Og affald med plasticindhold, der ikke kommer fra de fem kommuner bag ARC, må kun brændes, når der ellers - typisk på kolde vinterdage - ville være brug for at sætte fossilbrændsel-fyrede spidslastcentraler i gang, som udleder CO2. I den nye aftale blev der samtidig sat 250 millioner kroner af til at lave et affaldssorteringsanlæg. Budgettet for byggeriet tegner til at overholde den garanterede låneramme på 3,9 milliarder kroner. Til gengæld har byggeriet ikke været nogen god forretning for B&amp;W Vølund, som har tabt over 300 mill. kroner på projektet på grund af tekniske fejl i nogle rør fra en underleverandør, der har skullet udskiftes.Tabet resulterede i, at B&amp;W Vølunds administrerende direktør gennem 12 år, John Veje Olsen, i januar blev fyret. På en energipolitisk konference i oktober i Dansk Industri talte han varmt om Amager Bakke som showcase og referenceanlæg, der kan føre til et eksporteventyr, fordi der i udlandet er stor efterspørgsel efter effektive løsninger på affaldsproblemet.Han nævnte, at Amager Bakke i de sidste par år har været referenceanlæg for de kontrakter, som B&amp;W Vølund har vundet, bl. a. skal virksomheden fremstille dele af udstyret til verdens største affaldsforbrændingsanlæg i Guangzhou i Kina med baggrund i Amager Bakke, som kineserne har besøgt.Branchedirektør Troels Ranis, Dansk Industri, siger: »Virksomhederne bag Amager Bakke oplever stor international interesse for værket. Det er en teknologisk showcase, som kan bidrage til at øge danske virksomheders salg af forbrændingsanlæg over hele verden. Det indeholder den nyeste og mest avancerede forbrændingsteknologi, der findes, med en 98 procents udnyttelse af energien i affaldet. Den internationale interesse viser, at det er vigtigt at kunne vise noget konkret, når danske virksomheder skal sælge energiteknologi ude i verden.«.
Brænd eller brug. Et opgør er i gang om det spektakulære kraftvarmeværk på Amager. Skal skidtet genanvendes eller brændes af?
PRÆKVALIFIKATION Bygningsstyrelsen er ude med et udbud på et nyt universitetstorv til Københavns Universitet på Amager.Der er tale om Karen Blixens Plads på cirka 22.400 kvm, som forbinder området mellem Søndre Campus og Det Humanistiske Fakultetsbibliotek med de grønne arealer på Amager Fælled.Cobe har vundet arkitektkonkurrencen, og nu er de prækvalificerede, der får mulighed for at byde ind på anlægsarbejderne fundet.Der er tale om 10 tilbudsgivere fordelt på to storentrepriser.Det gælder en anlægs-og en betonentreprise. Hver af de 10 tilbudsgivere har desuden mulighed for at afgive tilbud på den samlede opgave løst i hovedentreprise, lyder det i prækvalifikationsmaterialet.Tilbudsfrist er den 27.marts, og vinderen eller vinderne forventes offentliggjort i juni.Det fortæller Lasse Bang, projektleder i Bygningsstyrelsens Center for bygninger og byggeri, til Licitationen -Byggeriets Dagblad.Arbejderne ventes igangsat i medio juli og vil løbe frem til oktober 2018, hvor der er aflevering til Bygningsstyrelsen.I december 2018 overdrages pladsen til universitet, fortæller han.Parkering og opholdPå pladsen etableres mere end 2.000 cykelparkeringspladser, og som et centralt element etableres der tre kupler, der skal fungere som overdækning for halvdelen af dem.Kuplerne, også kaldet cykelbakkerne, udføres som betonkonstruktioner, beskriver prækvalifikationsmaterialet.Her fremgår det desuden, at der på den centrale del af pladsen udføres faste klinkeog betonbelægninger, mens der etableres grønne bakker og stier i området, der forbinder pladsen til Amager Fælled.I forbindelse med udførelse af fundamenter for cykelbakkerne skal eksisterende kloaker omlægges, og der etableres nye kloaker og dræn på området. Der udføres ligeledes belysning på pladsen og i de overdækkede cykelbakker, fortsættes det.Anlægsentreprisen går på byggepladsarbejder, befæstelser, beplantninger, afløb i jord, jordarbejder for ledninger, jordarbejder, belysning samt CTS og har en anslået værdi af 25-30 mio.kroner, mens jord-og betonentreprisen har en anslået værdi på 20-25 mio. kroner.A. P. Møller og Hustru Chastine Mc-Kinney Møllers Fond til almene Formaal har doneret en stor del af midlerne til projektet, lyder det.De prækvalificeredeAnlægsentreprisen: ? Per AarsleffA/ S ? Malmos A/ S ? OkNygaard A/ S ? S. K. A A/ S (tidligere kaldet Skælskør Anlægsgartnere) ? M. J. Eriksson A/ S Jord-og betonentreprisen: ? CG Jensen A/ S ? Hoffmann A/ S ? NCC Danmark A/ S ? Per AarsleffA/ S ? LM Byg A/ S Du kan læse mere om udbuddet på www.licitationen.dk under udbud.
Et nyt universitetstorv til Københavns Universitet på Amager er undervejs, og de prækvalificerede til at byde på anlægsopgaverne er fundet.
I løbet af i dag vil Københavns Politi formentlig kunne fastslå identiteten på den kvindetorso, som mandag aften blev fundet i vandkanten på det sydvestlige Amager.I en videoorientering udsendt af politiet i går eftermiddag fortalte vicepolitiinspektør Jens Møller Jensen, der er drabschef i Københavns Politi, at der meget vel kan være tale om den forsvundne Kim Wall.Kaptajnen på den hjemmebyggede ubåd ' Nautilus' er sigtet for drab på kvinden.»Vi kan sige, at længden på torso gør, at der ikke er noget, der taler imod, at det kan være Kim Wall, men vi ved det ikke endnu«, sagde vicepolitiinspektøren.Efter et ligsyn mandag blev liget tirsdag obduceret. Konklusionen i politiets videoorientering var barsk.»Lige nu er status, at der er tale om en torso, hvor der er tale om en bevidst afskæring af arme, ben og hoved«, sagde Jens Møller Jensen.Der er udtaget materiale til dna-undersøgelse, og politiet forventer at have et resultat senere i dag.»Det skal så matches med dna-materiale fra Kim Walls omgivelser. Noget vi har indhentet tidligere på ugen for at se, om der er et match«. Torsoen blev fundet ved Amagers sydvestkyst af en mand på cykeltur, som straks kontaktede politiet.Det viste sig at være et kvindelig, som manglede arme, ben og hoved.Mulig ligdel i havnenI forhold til efterforskningen oplyste vicepolitiinspektør Jens Møller Jensen videre, at dykkere tirsdag har ledt på begge sider af findestedet. Blandt andet i fiskegarn.»Der er ikke fundet noget i det«, sagde han.Politiet har yderligere fået 4-5 henvendelser om, at der muligvis er set andre ligdele.Tirsdag var politiet i gang med at dykke et enkelt sted i Københavns Havn.»Det er for at se, om der eventuelt kunne være tale om en ligdel«, sagde vicepolitiinspektøren.Tirsdag aften var der endnu ikke bekræftet noget fund.Politiet har med hjælp fra hjemmeværnet gennemsøgt kystlinjen på den sydvestlige del af Amager. Det kommer til at fortsætte, og de kommende dage vil politiet også søge i vandet ved hjælp af beredskabsstyrkerne.Oplysningerne fremgår af en video, som Københavns Politi lagde ud på Twitter.Det har ikke været muligt at få yderligere oplysninger om politiets efterforskning eller afhøringerne af den drabssigtede ubådskaptajn.Mandag blev dele af den drabssigtede kaptajns forklaring, som er afgivet for lukkede døre i grundlovsforhøret for over en uge siden, offentliggjort.Her fremgik det, at han har forklaret, at Kim Wall var død i forbindelse med en ulykke på ubåden, og at han derefter havde skilt sig af med liget på et ikke nærmere defineret sted i Køge Bugt.Kaptajnen er varetægtsfængslet for uagtsomt manddrab under særligt skærpende omstændigheder, men politiet sigter fortsat manden for drab.Kim Wall sejlede torsdag 10. august ud med kaptajnen i hans selvbyggede ubåd.frank.hvilsom@pol.dk 
UBÅDSSAGEN Identiteten af parteret lig bliver formentlig fastslået idag, siger politiet.
Partierne på Københavns Rådhus, der kæmper for at hindre et planlagt byggeri af 2.500 boliger i sårbar natur på Amager Fælled, kunne i de netop overståede budgetforhandlinger ikke stå sammen om taktikken.Sådan lyder den ærgerlige konstatering hos de radikale, som ret usædvanligt endte med at blive »presset ud« af forhandlingslokalet om næste års budget.Her foreslog partiet, at der blev sat penge af til en ekstern undersøgelse af, om den forventede indtægt fra byggeprojektet - cirka 1,7 milliarder kroner - kan findes på anden måde.KrigsstienDen radikale borgmester for beskæftigelse og integration, Anna Mee Allerslev, siger til Politiken, at hun er »meget skuffet« over SF og Enhedslisten, som ikke bakkede op om at kræve en undersøgelse.»De tre partier, som er næststørst, tredjestørst og femtestørst, kunne have startet en redning af fælleden ved dette budget, hvis vi sammen havde stået fast på, at der skal laves en undersøgelse af andre muligheder, men det ville de andre to partier ikke«, konstaterer Anna Mee Allerslev.Byggeplanerne på Amager Fælled har fået mange københavnere på krigsstien med krav om, at et af de sidste stykker urnatur i kommunen skal bevares.Det er en række partier i Københavns Borgerrepræsentation enige i, herunder SF, Enhedslisten og Radikale, men de har ikke flertal.En meningsmåling fra Gallup i sommer tydede dog på, at der efter kommunalvalget i november kan opstå et nyt flertal af de såkaldt grønne partier. Og her er sagen om fælleden central.Senest er Konservative også kommet med et bud på en alternativ placering af byggeriet. Mere præcist på den del af fælleden, som er tidligere losseplads, og hvor der efter planen skal være campingplads.Denne del af Amager Fælled er dog fredet, så det vil kræve en ophævelse af fredningsbestemmelsen.De radikale støtter ikke umiddelbart den konservative ide. Anna Mee Allerslev mener, at der i stedet er mulighed for at bygge de manglende boliger på andre grunde. Det kan eventuelt ske ved at bygge tættere i allerede eksisterende bydele - såkaldt byfortætning.»Vi har umiddelbart kunnet udpege grunde andre steder, som kan indbringe tilsammen 1 milliard kroner. Og de sidste manglende 700 millioner kunne man fi-nansiere over 4 år med 175 millioner kroner om året fra kommunekassen«, lyder regnestykket fra Anna Mee Allerslev.De 1,7 milliarder skal bruges til at finansiere en del af metrobyggeriet i København.Radikalt spinEnhedslistens spidskandidat ved det kommende kommunalvalg, Ninna Hedeager Olsen, afviser Radikales forsøg på at male et billede af, at hendes parti og SF solgte ud af deres principper om ikke at bygge på Amager Fælled for at få medind-flydelse i budgettet.Hun opfatter det som radikalt spin.»Vi har overhovedet ikke haft fælleden med som et punkt under budgetforhandlingerne.Af den grund at vi ikke er interesserede i at indgå kompromiser om den sag, som kan binde os«, fastslår Ninna Hedeager Olsen.Hun understreger, at Enhedslisten som det eneste parti har været imod byggeriet, lige fra det blev vedtaget, men at der ikke hidtil har været flertal for at bevare eller frede hele fælleden, som i dag kun er delvis fredet.»Men vi satser på, at der ved kommunalvalget bliver et grønt flertal, der helt vil droppe en lokalplan for et byggeri derude og i stedet frede hele fælleden. Det vil være penge ud ad vinduet at bruge flere hundrede tusinde kroner på at få nogen udefra til at vurdere, om vi kan bygge boligerne på andre grunde. For økonomiforvaltningen ved udmærket godt, hvilke andre grunde kommunen råder over«, siger Ninna Hedeager Olsen.At fælleden ikke er nævnt med et ord i Københavns Kommunes splinternye budget 2018, opfatter Enhedslistens spidskandidat ikke som et problem overhovedet.»Man skriver ikke sine uenigheder ind i en budgetaftale«, siger Ninna Hedeager Olsen.»Det er udelukkende en aftale om det, man er enige om. Sidste år var de radikale med i budgettet, og de fik heller ikke dengang noget med om Amager Fælled, som de også dengang var imod at bygge på.Det er ikke måden at gøre det på«, siger Enhedslistens spidskandidat.flemming.christiansen@pol.dk De tre partier, som er næststørst, tredjestørst og femtestørst, kunne have startet en redning af f ælleden ved dette budget Anna Mee Allerslev (R).
KØBENHAVN Flere partier vil hindre planlagt byggeri på Amager Fælled. Men de er uenige om, hvordan det skal ske.
Året er 1580. Du er bonde, det er vinter, og grød tre gange om dagen er begyndt at være en lodden oplevelse i mulen.Lad os være ærlige; der er ikke supermeget at få optur over i hverdagen.Men der er håb forude! For det er februar, og det betyder, at fastelavnen står for døren, og fastelavn betyder optog! Fine klædedragter! Rompunch og sødegodter! Og hvis du er heldig og forstår dig på den finere kunst at slå en levende kat ud af en bødkertønde, kan du endda blive skattefri i et helt år. Sikke en fest! Og dele af den fest er det stadig muligt at opleve her i 2018, hvor katteunderholdningen primært er forbeholdt 3-minutters klip på YouTube. 12. februar kan man nemlig få lov at overvære gammeldags fastelavnsfejring i Store Magleby, en tradition, som har fandtes, lige så længe der har boet folk derude, og som holdes i hævd.»Det er mændene fra gårdene - og kun mændene - der ifører sig deres stiveste puds med vest og høj hat og på udsmykket hest rider fra gård til gård under fuld musik«, fortæller Søren Mentz, der er museumsleder på Museum Amager, som står for dele af festlighederne.»Der modtages de af gårdejeren, bliver budt på punch og skåler med ham, synger en punchvise, der ønsker held og lykke til værten, og så rider de videre til næste sted, indtil man til sidst mødes på hovedgaden til tøndeslagning«. Og selv om visse dele af traditionen har fået lov til at dø ud - navnlig den levende kat i tønden, ligesom Skat heller ikke var med på ideen om et skattefrit år - så er der tale om en helt særlig oplevelse, man som tilskuer er vidne til.Levende kultur med en lille skid påVar denne skål ej vakker/Jo, jeg for skålen takker/Og drikker den med fornøjelse! (Punchvise, sunget af rytterne til værten) Søren Mentz understreger, at der på ingen måde er tale om et teaterstykke, som bare fremføres for publikum.»De gør det ikke som skuespillere; de gør det, fordi sådan har man altid gjort.Dengang var det en måde at hilse på hinanden på, at vise sig frem og slå fast, hvem der ' var en af vore', og hvem der bare kunne få en lang næse, mens de kiggede misundeligt på dem«, siger han.Lige siden området blev grundlagt af de hollandske bønder, som blev inviteret herop af Christian II i 1521, har man arrangeret tøndeslagning.»Det, man oplever herude, det er levende kultur. Vi skal ikke lave en udstilling, ikke beskrive den, for den står lige for øjnene af os. Det er levende mænd på rigtige heste. Og med rigtige køller«, griner han.Og køller - eller tøndestokke, som de teknisk set hedder - skulle der til, for en ægte bødkertønde er for en Fætter BRtønde, hvad punch med amagerrom er for en Barcardi Breezer.»Og da tøndeslagningen sker efter de mange gårdvisitter, er der ikke noget at sige til, at man i gamle dage til tider drak sig på røven«, siger Søren Mentz og forsikrer, at det dog sjældent når dertil i vore dage.Ja, så skulle det da lige være, fordi man som besøgende derude på dagen tog lidt for kærligt for sig af den frembudte rompunch, som man kan prøve at smage derude, ligesom der også vil være fastelavnsboller for de alkoholfri typer.Fastelavn i blodetEn af dem, der husker fastelavn som årets højdepunkt, er Harald Hansen Hoielt, der selv red med i Store Magleby, lige så længe han kunne klare det. Han er i dag 75 år og pensioneret, men nåede at ride med mindst 35 gange, skønner han.»Jeg blev jo flasket op med det, dengang jeg voksede op i Store Magleby. Min far var med og to af mine onkler også, og lige så snart jeg var gammel nok, fik jeg lov til at være hesteholder for den ene af onklerne«, fortæller han.Dengang red man fastelavn to mandage i træk - den ene dag for de ugifte mænd og den anden dag for de gifte - og i tiden op til dirrede hele byen.»Så snart februar nærmede sig, begyndte man at få uro i kroppen, for det lå jo i blodet, at man skulle med, så man måtte sørge for at gøre sig klar i god tid.Hestene skulle trænes, gerne en 7-8 gange inden selve dagen, og man skulle finde sit stiveste puds frem«, siger han og fortsætter: »I hele min opvækst var det årets højdepunkt. Jeg husker, at der engang var en, der skulle ud at overhøre en skoleklasse i Store Magleby, og han spurgte, hvad børnene syntes var den største højtid, og de svarede alle, at det da var fastelavn, og først bagefter tænkte de på påske og jul«. Harald Hansen Hoielt har aldrig selv prøvet at blive tøndekonge, »men det var i stedet altid ham lige før mig eller lige bag mig«, som han siger og slår en latter op. Det er dog uvist, hvor længe der endnu vil blive kronet tøndekonger i Store Magleby.Kvinder forbudt»Rytterne tager jo fastelavn dødeligt alvorligt, og dem, der rider med i dag, gør det med en pietetsfølelse over for det, at traditionen stadig kan gennemføres.Men jeg frygter, at man i fremtiden bliver færre og færre ryttere, for der er jo ikke så mange drenge, der kan ride i dag - det er mest for piger«, siger Harald Hansen Hoielt.I flere andre byer på Amager, hvor man også rider fastelavn, har man for længst opgivet ideen om, at det kun er mændene, der må ride med.»I Dragør har de f. eks. 30 ryttere til deres fastelavn, men kun 4 af dem er drenge.I Store Magleby har man det sådan, at så længe man kan holde et vist antal mandlige ryttere, så gennemfører man det med det«, siger han.Det har dog også haft den konsekvens, at traditionen flere steder helt er uddød.»I Tømmerup har man også redet fastelavn, og de havde store problemer med at stille et hold de sidste gange, det foregik. Så var der nogen, der foreslog, at man kunne tage piger med, for de havde jo en ridehal i byen, men ' næ, det ville de fandeme ikke', så ville de hellere dø og gå ned med flaget«, siger han og tilføjer et lille »sådan kan man jo også se på det«. Selv synes han, at det er en fjollet streg at trække i sandet, fordi han så godt kan lide traditionen og ikke synes, den bliver fattigere af, at der kommer kvinder med, når man alligevel ikke længere kan opretholde det originale.Søren Mentz fortæller, at det nok har noget at gøre med, at man ser sig selv som dem, der opretholder de ' rigtige' traditioner. At man ved at holde det så troværdigt som muligt formår at bibeholde dette nålestik af historie, som har overlevet indtil nu.Nostalgi til småt brændbart»Herude kan folk føre deres slægter tilbage til minimum 1700-tallet, og man har boet det samme sted generation efter generation. Det er helt surrealistisk, at selv om vi står 10 kilometer fra København, har vi et sted, hvor man kan opretholde reminiscenser af noget så isoleret - så længe det nu varer«, siger han.Og gør klart, at der ikke er tale om en decideret hyldning af fortiden, men at der om en videreførelse af noget, man altid har gjort: »Herude har man sagt, at de kan tage jul, de kan tage påske, men de rører ikke ved fastelavn«, siger han og mener, at netop julen er et godt symbol på, hvad der kan ske med traditioner, der bliver udvandet med tiden.»Julen er blevet noget helt andet, end det startede med, hvor man jo fejrede kernefamilien. Men i dag er den blevet en kommerciel gavefest i problemer, for hvad er det for en familie, vi skal fejre den med? Hvad med delebørn? Et år det ene sted, et år det andet«, siger han: »Et eller andet sted er der noget respekt i at sige, at hver tradition har sin tid, og når så det omliggende samfund har ændret sig for meget, bør den dø ud eller leve videre som skuespil«. Traditionens formål, gør han klart, er at få en fornemmelse af, at dem, der kommer efter os, de bliver som os; at skabe et statisk samfund.»Og det er i vores moderne øjne mærkeligt og bizart, for vi er jo vant til udvikling.Til 2-procent-vækst, at alt skal forandre sig, og at stilstand er lig døden. Vi aner ikke, hvordan oldefar så ud, eller hvem han var, fordi det jo egentlig ikke interesserer os at beholde de gamle familiealbums, der alligevel er fyldt med mennesker, vi aldrig har hørt om. Men herude«, siger han, »herude holder man fast«.Derfor lad os alle sammen drikke af Der er mer', hvor denne drik er kommet fra Og nu farvel Og nu farvel (Punchvise, sunget fra vært til rytter) Fastelavn på Museum Amager, 12. feb.13.30-18. Hovedgaden 4, St. Magleby, Dragør. Fri entré.WWW museumamager.dk.ibyen@pol.dk Herude har man sagt, at de kan tage jul, de kan tage påske, men de rører ikke ved fastelavn Søren Mentz, museumsleder på Museum Amager.
 I Store Magleby på Amager holder man fastelavn, som man har gjort i hundredvis af år, med stærk rompunch, tøndeslagning til hest og traditioner, der måske ikke når at møde den næste generation.
Kære Frank Jensen, hvorfor skal der bygges på det grønneste sted, vi har i hele vores kommune?« Fra kokken Nikolaj Kirks side er sagen klar. Det er natur versus byggeri. Fredede arter af salamandere og frøer, vilde orkideer og hjertegræs, der bliver »kvast«, hvis byggeplanerne på en del af Københavns strandeng bliver realiseret. Fra kommunal side, fra Frank Jensens kontor, handler det om, at 6 procent af Amager Fælled ud fra en 25 år gammel aftale nu skal bebygges for at skabe flere boliger.Det er en vildmand kendt fra tv mod en habitklædt mand fra magtens korridorer.Og Nikolaj Kirk står stærkt i sit ringhjørne.Det virker, når mere end 100.000 via Facebook ser ham sidde på hug og med bekymret mine fremvise tudser med tarmene hængende ud af en opflænset mave - som han gjorde mandag aften - fordi By &amp; Havns bæltekøretøj har slået en bræmme af strandengen ned. Det vurderer Astrid Haug, der tidligere har været pressechef på Københavns rådhus og nu rådgiver om digital kommunikation.»Han skaber en superstærk fortælling.Han bliver en Klods-Hans, og vi elsker jo historien om ' den lille mand mod systemet'.Han er en enormt svær modstander«. Nikolaj Kirk, der, siden han først optrådte på morgen-tv som ung, er blevet et fænomen med sine hæklede huer, sine kogebøger og ikke mindst programserien ' Nak og æd', er således en effektiv front-figur for ' Amager Fælleds Venner'. Og det er ikke magthavere og systemet som sådan, han taler imod. Han går efter toppen.Hver en henvendelse går direkte til overborgmester Frank Jensen. Og hvis man skal se det som en kampagne, der potentielt både kan stoppe byggeplanerne og endda true overborgmesteren på hans post i forbindelse med det kommende kommunalvalg, kan det ikke gøres meget mere effektivt, vurderer Astrid Haug.»Det er det helt rette greb. Når han igen og igen taler direkte til Frank Jensen i sine videoer, gør han det til en duel, mand mod mand. Og der har Nikolaj Kirk bare meget sympati at trække på med sit stærke image som en vildmand, der kender naturen ud og ind, mens Frank Jensen mere sidder inde på sit kontor«. Kirk, der i en alder af blot 19 var køkkenchef for en af Københavns hippeste restauranter og på kokkelandsholdet, er en mand, der går sine egne veje. Han kastede karrieren i restaurationsbranchen til side for at få mere frihed og eventyr, og siden har han rejst verden rundt og blandt andet bragt eksotiske madkulturer videre til danskerne via tv, hvor seerne kender ham som den karismatiske, flippede kok med store armbånd og batikskjorter.Men bag hans vilde, kulørte talestrøm og under de uredte hårtotter tikker en disciplineret, struktureret hjerne. I hans erhvervskøkken på Vesterbro, hvor han afholder selskaber og laver teambuilding, er knivene altid skarpslebne, bordene sæbet ned, og alt forberedt til punkt og prikke.Han kører sit show snorlige.Og når det gælder Amager Fælled, har han sat sig ind sagerne. Det erfarede hans tv-makker fra ' Nak og æd', Jørgen Skouboe, da han under optagelser i Sverige prikkede lidt til kokken.»Jeg blev faktisk overrasket, for han er fuldstændigt inde i fælledens historik og har været med på ture for at lære planterne at kende og meldt sig ind i en ornitologisk forening for at lære noget om fuglene.Han er meget autodidakt og sætter sig ind i ting, selv om det ikke er noget, han går og plaprer op om«. Og Jørgen Skouboe er heller ikke forundret over kollegaens ihærdighed, når det gælder kampen for fælleden.»Nikolaj ved, hvad han vil, og han kæmper for det, han brænder for. Ligesom man ser ham gøre det i vores programmer«, siger Jørgen Skouboe.Den røde rose plukketDerfor er Kirk en trussel for overborgmesteren.Det svier hos Socialdemokratiet, når en mand med hans gennemslagskraft tager fat i partilogoet og formulerer ord som »Er det virkelig det, I vil, jer med den smukke, blomstrende rose? Vil I ét for ét plukke bladene af den rose?«. »Jeg er vant til at se den her slags sager fra politikernes side, og det er rigtig svært at kommunikere op imod en situation som den her. Det er svært at få en god, saglig debat, for det er kørt op til at handle om følelser for naturen, og vi giver ham et like, fordi vi synes, det, han siger, er fedt«, siger Astrid Haug og peger på, at det giver et voldsomt pres, når Kirk via sociale medier mobiliserer en troldehær, der går ind på politikernes facebooksider og skriver negative beskeder. »Det er ret umuligt at kæmpe imod for en politiker«. Frank Jensen er allerede en presset mand. Det vidnede hans opførsel om, da TV 2 Lorry torsdag eftermiddag interviewede ham om dyre-og planteliv i byggeområdet.»Jeg gider ikke debattere mere med dig. Du kører lidt i ring«, lød det, før overborgmesteren tog benene på nakken og forsvandt hurtigt væk ad Rådhusets gange.birgitte.kjaer@pol.dk Han er en enormt svær modstander Astrid Haug, rådgiver.Fakta: BLÅ BOGNikolaj KirkFødt 1975 i København.Uddannet kok. Tidligere køkkenchef på bl. a. Formel B og Olsen. Har skrevet 15 kogebøger, flere sammen med kokken Mikkel Maarbjerg.I otte sæsoner har han lavet jagt-og madprogrammet ' Nak og æd' med Jørgen Skouboe.Han er fast samarbejdspartner med Mikkel Maarbjerg, med hvem han driver et køkken på Vesterbro, hvor der holdes selskaber og teambuilding, en designvirksomhed, der producerer køkkenudstyr, samt restaurant Hyg. Driver desuden et økologisk børnemadsfirma og holder foredrag.Gift med sangeren Karen Mukupa, som han har den fireårige datter Tiki med.Arkivfoto: Ivan Riordan Boll.
BOLIGPLANER PORTRÆT Kokken og tv-vildmanden Nikolaj Kirk kan med sin kampagne for Amager Fælled blive en alvorlig trussel for Københavns overborgmester i kommunalvalget.
Spiller, træner, agent, talentspejder. Jakob Friis-Hansen har næsten nået at prøve alt inden for fodboldens verden.Og om end det hele startede i B1903, hvor forsvarsspilleren fik sin seniordebut, så har en stor del af karrieren udspillet sig i udlandet.Første gang han søgte ud, var i 1989, da han blev solgt til franske Lille og tog springet fra amatør til professionel.Skiftet gjorde, at han året efter blev udtaget til landsholdet for første gang. Her nåede han i perioden 1990-1996 at spille 19 kampe og var med til at vinde Confederations Cup i 1995. EM-triumfen i 1992 var han dog ikke en del af, og i 1995 fik han også markeret sig uheldigt, da han i en EM-kvalifikationskamp spillede bolden til en cypriotisk modspiller, der scorede, så Danmark måtte nøjes med uafgjort - han blev skiftet ud i pausen, men Danmark kvalificerede sig stadig.Fejrede sejreneJakob Friis-Hansen spillede seks sæsoner i Lille, inden den noget større klub Bordeaux sikrede sig danskerens signatur. I klubben spillede også en ung korsikaner med navnet Zinedine Zidane, der senere tog verdenen med storm. Jakob Friis-Hansen har senere sagt, at han stadig betragter stjernen som en ven, efter at de sæsonen igennem var en fast gruppe af spillere, der fejrede sejre sammen i byen. De to og resten af holdet nåede på overraskende vis Uefa cup-finalen i 1996, hvor de dog tabte til Bayern München.Jakob Friis-Hansen blev efter en enlig sæson i Bordeaux solgt videre til Hamburger SV, men her kørte karrieren hurtigt skævt på grund af gentagne skader, og i december 1998 måtte han erklære sig fodboldinvalid.Siden er det blevet til trænerjob i 1. og 2. division for Hellerup IK og Fremad Amager og en kort periode som spilleragent. De fleste år er dog gået med rollen som talentspejder for klubber som Liverpool, Real Betis og nu de engelske mestre Leicester.Jakob Friis-Hansen, tidligere fodboldspiller, København.henrik.p.hare@jp.dk 
En lang karriere med fodbold har blandt andet budt på europæisk eventyr med Zidane og job lige fra Amager til Liverpool for Jakob Friis-Hansen.
UDBUD Peder Lykke Skolen på Amager i København har fundet sin hovedentreprenør.Foran fire andre prækvalificerede og bydende aktører er Juul &amp; Nielsen i Glostrup udpeget som vinder, og underskriften mellem Københavns Kommune og entreprenøren er sat.- Samlet set var det dem, der gav det mest fordelagtige tilbud, forklarer Tine Skov Rechter, projektleder i Byggeri København, til Licitationen -Byggeriets Dagblad om udpegelsen og påpeger, at der generelt var tale om gode tilbud.Hos Juul &amp; Nielsen er man stolte over at have fået de bedste karakterer.- Det er altid rart at vinde, fortæller adm. direktør Tommy Nielsen.Trecifret millionopgaveDirektøren oplyser, at Juul &amp; Nielsen har lavet " rigtig mange" skoler, og at opgaver her derfor er noget, de har god erfaring med.Om Peder Lykke Skolen fortæller han, at der er tale om en traditionel helhedsrenovering, som omfatter det hele. Det gælder renovering og ombygning af eksisterende skolebygninger, opførelse af ny bygning til madskole og naturfag samt renovering og nyanlægning af udearealer.Opgaven har en værdi omkring 165 mio. kroner, hvilket bringer den op blandt de større i Juul &amp; Nielsen-regi.Opskruer opgaven jeres forventninger til året? - Det tror jeg, siger fortæller Tommy Nielsen og påpeger, at de nu skal i gang med at vurdere tallene.Arbejderne er planlagt til at gå i gang i starten af februar og vil blive afleveret i etaper.Ifølge Tine Skov Rechter skal alt være færdigt omkring skolestart i august 2019.Samlet set var det dem, der gav det mest fordelagtige tilbud Tine Skov Rechter, projektleder i Byggeri København.PrækvalificeredeJuul &amp; Nielsen (vinder) Dahl Elindco Jakon Aarsleff.
Entreprenørvirksomheden skal derfor renovere og ombygge Peder Lykke Skolen på Amager. En hovedentreprise til omkring 165 mio. kroner, som forventeligt vil opskrue virksomhedens forventninger til året.
I dag rører Annette ikke alkohol, og hun er stadig påpasselig med, hvad hun spiser.Men hun har fundet sig selv og taget styringen i sit eget liv - og så har hun mødt sit livs kærlighed.Under et kajak-kursus i Nordjylland mødte Annette sin drømmemand i Tage Festersen.- Vi var soulmates fra første færd. Det klikkede bare, smiler Annette.Bare 14 dage efter kajaksejladsen i det jyske flyttede Annette og Tage sammen i den skønneste lejlighed med udsigt over Amager Strandpark.- Jeg føler mig lidt som prinsessen, der måtte gå grueligt meget igennem for så endelig at møde prinsen og få det halve kongerige, griner Annette.Hun og Tage har nu boet sammen i to et halvt år, og Annette har netop uddannet sig til kostvejleder og vil åbne virksomheden Vægthuset, hvor hun hjælper andre med at overvinde deres vægtproblemer.

Traditionen tro lægger Kofoeds Skole onsdag den 14. juni hus til Det Sociale Sommermarked, hvor en række af byen sociale organisationer går sammen om at lave " byens mest sociale sommermarked".Her kan du finde kunsthåndværk, vintagetøj, genbrugsmøbler, planter, krydderurter og andet grønt.Der er også madboder, livemusik og underholdning.Siden grundlægningen af Kofoeds Skole i 1928 har socialøkonomi spillet i vigtigt rolle i skolens arbejde og pædagogik. For ikke nok med at salget af varer bidrager positivt til skolens økonomi, så har det også en stor værdi rent pædagogisk, at skolens brugere kan se de ting, som de producerer i et af skolens mange værksteder, blive solgt til glade og tilfredse københavnere.Ud over Kofoeds Skole deltager: Aktivhuset Freya, Drys Ind, Fabrikken, Fountain House, k-ub-a, Møllen, Nabocenter Amager, Projekt Offside, SAND Hovedstaden og Transmogriffen. Alt overskud fra markedet går til den respektive organisations sociale arbejde.Det er femte gang, Det Sociale Sommermarked kører på Kofoeds Skole, og år efter år er antallet af organisationer og besøgende bare vokset og vokset med op mod 600 besøgende, oplyser arrangørerne.nyrnberggade 1, københavn onsdag den 14. juni klokken 12 - 17.
Fest På aMager Besøg »byens mest sociale sommermarked« i morgen eftermiddag i Nyrnberggade 1.
RENOVERING Ejerforeningen Frankrigshuse på Amager skal have skiftet 374 gamle og slidte altaner ud med et tilsvarende antal nye og større.Entreprisen på den omfattende opgave er vundet af Windoor Danmark, som inden længe kan påbegynde arbejdet med at rive de udtjente altaner ned.- Det er et stort og omfattende projekt til omkring 15,5 mio. kroner, og vi glæder os meget til at gå i gang, siger Per Lunding Sørensen, der er konsulent i Windoor Danmark.En stor del af arbejdet ved Frankrigshuse handler om at rive de eksisterende altaner ned, før nye kan sættes op.- Nedrivningen er et omfangsrigt stykke arbejde - større end normalt ved sådan en type ejendom. De eksisterende altaner skal skæres væk, og facaden skal pudses op. Desværre har det vist sig, at rækværkerne er asbestholdige, og at der er bly-og zinkholdig maling på altanernes hulkehler. Det tager vi meget alvorligt, og vi vil selvfølgelig håndtere det som det farlige affald, det er, siger Per Lunding Sørensen.Windoor Danmark regner med, at byggetilladelsen ligger klar til efteråret, og at arbejdet kan påbegyndes i starten af 2018. Den samlede byggeperiode forventes at strække sig over 12 måneder.
Hundredvis af boliger på Amager skal have nye altaner.
Bomben er afmonteret, men konflikten lever.I den spæde start af den københavnske valgkamp tegnede et planlagt boligbyggeri på Amager Fælled til at blive den sag, som med folkelig modstand, vilde blomster og sjældne padder kunne koste overborgmester Frank Jensen (S) posten og dermed gøre en ende på over 100 års ubrudt socialdemokratisk styre på Københavns Rådhus.Men i slutningen af september måtte overborgmesteren erkende, at flertallet for byggeriet var væk, og han foretog en nødvendig kovending og aflyste byggeplanerne.Dermed slukkede han lunten til den kon-fliktsag, som ellers truede med at blive det altoverskyggende tema i valgkampen, og hvor modstanden kom fra både rød og blå side. Siden har der nærmest været musestille om fælleden, selv om sagen langtfra er afsluttet - f. eks. skal kommunen finde 2 mia.kr. i budgettet, for grunden på fælleden blev solgt helt tilbage i 1992.Men dermed er sejren langtfra sikret, for også før Amager Fælled var på mange københavneres vrede læber, tegnede fremtiden broget for overborgmesteren og hans parti. Den foreløbigt eneste meningsmåling blandt københavnerne viser nemlig, at Enhedslisten buldrer frem. I juni stod liste Ø til at blive omtrent på samme størrelse som S med godt en femtedel af stemmerne, og i den samme meningsmåling i Berlingske i juni spås også Alternativet et godt valg med ca. 10 pct. af stemmerne den 21. november.De to partier har ikke fundet et nyt ikonisk valgkrav i stil med en fredelig Amager Fælled, men begge partier tvinger med deres krav om en meget grøn og rød profil hele den røde blok til at trække til venstre.Samtidig betyder den interne uro hos De Radikale, hvor integrations-og beskæftigelsesborgmester Anna Mee Allerslev (R) for nylig trak sig efter både intern og ekstren kritik bl. a. af hendes bryllupsreception på rådhuset, at den mere borgerlige side af rød blok er udfordret. SF siger farvel til sin markante sundhedsborgmester Ninna Thomsen, så her ventes heller ikke megen fremgang at læne sig op ad.Bilerne ud af byenMed løfte om flere billige lejeboliger til københavnerne og et ønske om at holde dieselbiler ude af byen forsøger overborgmesteren at ramme den nye skive, og umiddelbart har både Enhedslisten og Alternativet kvitteret med pæne og høflige tilkendegivelser.Når Enhedslistens spidskandidat, Ninna Hedeager Olsen, skal tegne sine visioner for København, sker det i partiets klassiske rødgrønne farver: flere almene lejeboliger til mennesker med almindelige lønninger.Cykelstierne skal gøres bredere, og bilerne køres ud af byen, så forureningen med partikelforurening, som hvert år koster 500 københavnerne livet, mindskes - begrænsningen må ifølge Enhedslisten gerne ske i form af roadpricing.»Samtidig vil vi også prioritere mere velfærd i form af flere sagsbehandlere, f. eks. på jobcentrene, hvor den enkelte medarbejder har alt, alt for mange sager og dermed ikke har mulighed for at give den nødvendige, individuelle behandling til ledige borgere,« siger Ninna Hedeager Olsen, som også gerne ser partiets landspolitiske modstand mod skolereformen udmønte sig i kortere skoledage og flere klasser med to lærere.Om partiet ligefrem vil gå efter overborgmesterposten, hvis partiet bliver på størrelse med S, tager Ninna Hedeager Olsen dog lidt forsigtigt på. Ganske vist understreger hun, at liste Ø er klar til at blande sig på øverste etage i magtens maskinrum, men det vil i givet fald kun ske, hvis alle i rød blok peger på en overborgmester fra liste Ø.»Vi er ikke interesseret i at splitte rød blok, og vi er optaget af at få mest mulig af vores politik igennem, så jeg kan sagtens se for mig, at vi støtter Frank Jensen som overborgmester,« siger hun.Lidt de samme toner lyder fra Nico Grünfeld, spidskandidat for Alternativet. Også han prioriterer flere boliger til almindelige mennesker og en mere bæredygtig profil på hovedstaden. Og så understreger han, at kampen om Amager Fælles set med alternative øjne ikke er slut - partiet vil heller ikke støtte planerne om boliger på en anden grund i området.Ny platform til borgerinddragelseNår det gælder fordelingen af posterne efter valget, hælder han også til Frank Jensen som overborgmester. Hvis Alternativet ikke får en borgmesterpost, kan andre platforme komme i spil - f. eks. en ny post med særlig fokus på borgerinddragelse, som vil matche partiets profil.I blå blok, hvor bl. a. Venstre har haft sine egne skærmydsler, da Cecilia Lonning-Skovgaard vippede den siddende skoleborgmester, Pia Allerslev, af som spidskandidat, har erkendelsen af et mere rødt København bredt sig. Ganske vist går V stadig efter overborgmesterposten - men tidligst i 2012 eller 2025, siger Lonning-Skovgaard.På overborgmesterkontoret, hvor den lange socialdemokratiske historie også manifesterer sig i møblementet, fastslår Frank Jensen, at »København er en rød by«. »Og den bliver nok rødere denne gang, men samtidig ønsker københavnerne også stabilitet og brede, politiske aftaler. Den sikkerhed kan være på spil denne gang, for den parlamentariske situation tegner usikkert,« siger han og understreger, at han gerne fortsætter ved arkitekt Nyrops gamle skrivebord.»Men jeg tager ikke noget for givet.«.hanne.fall.nielsen@jp.dk Fakta: KØBENHAVN Den største kommuneKøbenhavn er med sine 602.504 indbyggere (1. januar 2017) landets største kommune.I 1995 lå indbyggertallet på 471.300.Københavnerne har en gennemsnitsalder på 39,7 år - landsgennemsnittet er 41,4 år.København har overskud af arbejdspladser - 120 pr. 100 borgere.Den gennemsnitlige disponible indkomst pr. indbygger ligger på 210.597 kr. om året - lidt lavere end landsgennemsnittet.København råder over næsten 250.000 boliger.
Socialdemokratiet har regeret i hovedstaden i mere end 100 år, men denne gang er magten udfordret. Ikke af de blå, som har aflyst drømmen om et systemskifte denne gang. Men Enhedslisten bliver måske på størrelse med S, og Alternativet spås også et godt valg. Risikerer overborgmester Frank Jensen (S) at blive væltet af vennerne?
Sidste gang et vidne så Kim Wall i live var om bord på ubåden nordvest for Middelgrundsfortet 10. august klokken 20.30, hvor hun smilede til Rasmus Ejlers og hans søn.Da Peter Madsen blev bjærget, sagde han, at han havde sat Kim Wall af ved Refshaleøen, og at hun skulle lave en artikel til Wired.Ændrede forklaring i rettenI det lukkede grundlovsforhør ændrede han forklaring og sagde, at der var sket en ulykke om bord på ubåden, som forårsagede Kim Walls død, hvorefter han - ifølge sin egen forklaring - ' begravede hende til søs'.Han nægter sig skyldig i drab og uagtsomt manddrab under særligt skærpende omstændigheder Der er fundet størknet blod fra Kim Wall i ubåden, og ' det betyder jo, at man angiveligt har ligget', sagde drabschef Jens Møller på et pressemøde.Kims torso blev fundet for en uge siden i vandkanten på Amager. Arme, ben og hoved var bevidst skilt fra kroppen, og der er, ifølge drabschefen, fundet skader på liget, der indikerer, at man har ønsket at lukke alle gasser ud, så liget ikke ville flyde, samtidig med at der var bundet metal omkring, så liget kunne synke til bunds.De resterende ligdele er ikke fundet.Forleden blev Peter Madsen sigtet for usømmelig omgang med lig. Ifølge hans forsvarer nægter han sig skyldig i den måde, sigtelsen for usømmelig omgang med lig er formuleret, hvilket ikke er offentliggjort, og nægter at have parteret hende.

HVORDAN får man mest biodiversitet for to milliarder kroner? Gør man det ved at stoppe en planlagt ny bydel på Amager, som det nu synes at ske, efter at overborgmester Frank Jensen - presset af manglende opbakning fra nu også De Konservative og Venstre - har opgivet planen om en ny bydel i kanten af Amager Fælled? Sagen handler om Ørestad Fælled Kvarter - navnet på en planlagt, bæredygtig ny bydel med plads til cirka 5.000 beboere. 25 procent af boligerne skulle have været almennyttige og ligget godt for kollektiv transport, tæt ved Sundby metrostation, som er bygget til at servicere den nye bydel.I princippet har byggeriet været planlagt, siden loven om Ørestaden fra 1992 blev formuleret.Det er den sidste bydel, der mangler at blive bygget. Problemet er, at de 18,7 hektar, bydelen vil fylde, er hjemsted for nogle frøer, salamandre, fredede orkideer og den rødlistede Brændeskærmsplante - samt at de er en del af Amager Fælled. Området er ikke fredet, som fælleden i øvrigt, og det udgør kun seks procent af Amager Fælled. De omtalte dyr og planter findes også andre stedet på fælleden, og de vil i øvrigt blive søgt flyttet.Venstrefløjen har i de seneste måneder søgt at bruge det kommende kommunalvalg som løftestang til at vippe projektet af pinden, og efter Frank Jensens kovending synes det at lykkes. I begyndelsen af 1990erne var der ellers bred opbakning blandt partierne i København til hele Ørestadsprojektet. Planen om Ørestad Fælled Kvarter havde også opbakning af Danmarks Naturfredningsforening, som politisk er tillagt en særlig status i fredningssager. Her er man også ved at løbe fra aftalen. Sådan måtte et indslag med en af foreningens medarbejdere i Deadline i sidste uge forstås.Med udsigten til at få et flertal i mod sig har overborgmester Frank Jensen peget på en anden mulighed - på den gamle, nu fredede losseplads. Men dels er det uklart, om der overhovedet kan bygges boliger på grunden. Dels er den fredet, og Folketinget skal i givet fald ophæve fredningen. I øvrigt ligger den noget længere fra Sundby Metrostation. Og måske vil der heller ikke være flertal for denne løsning.Staten og Københavns Kommune dannede Ørestadsselskabet i 1992. Det havde to opgaver: at bygge metroen og at udvikle et helt nyt byområde, som gradvis ville skabe mange hundredtusinde kvadratmeter nye byggegrunde. For 25 år siden var der udelt begejstring blandt de københavnske politikere over udsigten til at kunne udvide København med et helt nyt byområde.Men siden er politikerne fra dengang skiftet ud, og venstrefløjen - Enhedslisten, SF og Alternativet - samt De Radikales repræsentanter på Rådhuset følte sig ikke længere bundet af de gamle beslutninger. Havde sagen vundet gehør hos vælgerne ved kommunalvalget i november - Alternativet fik cirka 20 procent af stemmerne på Københavns brokvarterer ved folketingsvalget i 2015 - kunne det reelt have kostet socialdemokraten Frank Jensen posten som overborgmester. Derfor kovendingen.PROBLEMET for modstanderne af byggeriet er, at det ikke er gratis at sige nej og lade byggeområdet ligge ubenyttet hen. Det skyldes hele konstruktionen bag metroen og Ørestaden. Det koster 1,7-1,8 milliarder kroner at opgive projektet, fremgår det af et notat fra overborgmesterens kontor.Derudover kommer et årligt tab for Metroen i form af mistede billetindtægter på 220 millioner kroner fra de cirka 5000 beboere i bydelen.Det skyldes, at Metroen ikke er finansieret af staten over finansloven eller af kommuneskatten.Pengene skaffes ved salg af jord til det byggeri i Ørestaden. Det er jord, som er/har været ejet af Københavns Kommune og staten. I første omgang blev Metroen dog finansieret ved lån, men fidusen var, at når Metroen først var blevet bygget, ville byggegrundenes værdi stige med mange milliarder kroner, og salgsindtægterne kunne dermed hen ad vejen bruges til at betale lånene til Metrobyggeriet tilbage.Ørestad Fælled Kvarter handler altså ikke bare om at skabe en ny bydel, men også om, at projektet skal fremskaffe cirka to milliarder kroner til at tilbagebetale lån, som for længst er brugt til at bygge Metroen.Notatet fra overborgmesterens sekretariat skriver, at de manglende to milliarder kroner, som Københavns Kommune skal finde, hvis ikke byggeriet bliver til noget, koster det samme som 10 tosporede skoler med 4600 elever.Men det er kun ét eksempel på de såkaldte alternativomkostninger ved at opgive projektet.Hvis venstrefløjen på Rådhuset - på det seneste også støttet af De Konservative og Venstre - absolut vil lade borgerne betale knap to milliarder kroner til biodiversitets/miljøprojekter, må den spørge, hvad man ellers kunne få for de knap to milliarder kroner, som det koster at droppe byggeriet.Som nævnt er der - efter hvad der er oplyst i notatet fra overborgmesterens sekretariat - ingen af de arter, der påvirkes af projektet, der ikke også findes andre steder på den store Amager Fælled.Og det redder næppe venstrefløjen ud af klemmen at appellere til Aage V. Jensens fond, Veluxfonden eller andre fonde, der støtter miljøprojekter om at træde til med to milliarder kroner, som dermed ville gå fra andre miljøtiltag.Men måske kunne disse fonde finansiere en uafhængig analyse af miljøgevinsten ved at droppe byggeriet.
Kommentar. Hvor får man mest mulig biodiversitet for to milliarder kroner? Det bør modstanderne af byggeriet på Amager Fælled svare på.
VINDUER Knap tre års arbejde er slut for Rødovre-entreprenøren PNP Byg A/ S, der i samarbejde med vinduesproducenten Velfac og den almene boligorganisation Tårnbyhuse har udskiftet knap 10.000 vinduer i bebyggelserne Tårnbyparken og Vægterparken på Amager i København.Opgaven har været en af PNP Bygs hidtil største vinduesudskiftninger.- Tårnbyhuse har hele vejen fra den demokratiske beslutningsproces over arbejdets planlægning til selve udførelsesfasen haft hensynet til beboerne i fokus, og midtvejs i vores arbejde med at skifte vinduer i Tårnbyparken anerkendte boligorganisationen vores måde at gribe tingene an på med en opfordring til at byde ind på en tilsvarende opgave i Vægterparken, udtaler PNP Bygs ejer og adm. direktør Carsten Jensen i en pressemeddelelse.1177 boligerOpgaven har budt på udskiftning af samtlige i vinduer i de to boligbebyggelserne, som huser 1.177 boliger.Prisen skulle være konkurrencedygtig, kvaliteten på materialer og håndværk skulle være i top, ligesom hensynet til beboernes trivsel og hverdagen i boligområderne vejede tungt ved udvælgelsen.Samtidig har Velfac udviklet og produceret vinduerne så de skærmer effektivt for støj fra den nærliggende Københavns Lufthavn.- Det er jo ikke raketvidenskab at skifte ét vindue i et hus, men når mere end 1000 lejligheder fordelt over mange boligblokke skal have skiftet knap 10.000 vinduer, bliver præcis planlægning og tæt samarbejde med leverandøren om produktion og planlægning i forhold til både logistik og udførelse af arbejdet en nødvendig forudsætning for et godt resultat, siger Carsten Jensen.Præcis leveringDerfor tilrettelagde PNP Byg sammen med Velfac og boligorganisationens driftsledelse arbejdet med afsæt i industriens principper for leanbaseret produktionsplanlægning med just-in-time-levering af hyppige, små leverancer i et effektivt flow tilpasset håndværkernes arbejdsrytme.- På den måde fik vi fra starten etableret en effektiv ramme for arbejdet og skabt grundlaget for et stærkt parløb, der i gensidig respekt mod samme mål arbejdede systematisk med videndeling i en fælles indsats på en løbende optimering af arbejdsprocesserne, samtidig med at vi undgik en stor oplagring af materialer på byggepladsen, udtaler Carsten Jensen.
Udskiftning af knap 10.000 vinduer på Amager har krævet præcise leverancer for Rødovre-entreprenøren.
TÆT PÅ Københavns Rådhus - på Amager Fælled - vokser den sjældne svamp Jensens vokshat.Som det fremgik af Ekstra Bladets reportage torsdag, anser biologer svampen for at være lige så truet som den hvide elefant i Afrika.DET ER dog næppe af hensyn til Jensens vokshat, at svampens navnefælle, Københavns socialdemokratiske overborgmester med fornavnet Frank, nu også siger nej til at bygge 2500 boliger i det sydøstlige hjørne af Fælleden.Vi tager forbehold, for i denne kommunale byggesag, som har fået national opmærksomhed, vrimler det med luftige regnestykker og uklar tale.ÉT ER dog sikkert og vist. Forleden meldte Frank Jensen pludselig ud, at det omstridte byggeri ikke blev til noget. Venstre og de konservative på rådhuset vaklede, så flertallet for byggeriet var pist væk, lød det pædagogisk fra overborgmesteren.DET MÅ siges at være en tolkning. De to partier har sagt ja til at undersøge, om byggeriet evt. kan flyttes.Og som det blev tilføjet: Kan det ikke lade sig gøre, står vi fast på den oprindelige aftale.Men det vil Frank Jensen ikke høre på. Selv hvis en alternativ placering er umulig, og der efter kommunevalget skulle være flertal for det oprindelige forslag, buldrer overborgmesteren nu i Berlingske: ' Det kapitel er lukket.' PÅ SAMME måde har Frank Jensen buldret med økonomien. Byggeriet skal betale Københavns gæld til Metro-byggeriet.I foråret blev én mia. kr. nævnt. Så steg gælden til 1,5 mia., og pludselig var den oppe på to mia.Alle beløb kan næppe være rigtige.SAGEN STINKER af, at bykongen har forregnet sig og tro mod sin socialdemokratisk pamper-forståelse ment, at byggeriet bare kunne muskles igennem.HAN HAR gjort grin med modstanderne, der frygter for områdets enestående natur og dyreliv. Jo mere modstand, desto mere hån. Hvilket kan undre, da meningsmålinger længe har signaleret, at et rødtgrønt flertal er realistisk, hvormed Frank Jensen og hans parti risikerer at miste overborgmesterposten.Nu prøver han så at redde, hvad reddes kan.DET POSITIVE i forløbet er, at folkelige protester kan få visse politikere til at tænke sig om en ekstra gang - i hvert fald når kommunevalget er lige om hjørnet.Forhåbentlig bliver det til gavn for borgerne og naturen, bl. a. Jensens vokshat.Det vrimler med luftige regnestykker og uklar tale.
Mener.
Om bord på den hjemmebyggede ubåd "UC3 Nautilus" skete der mellem torsdag den 10. og fredag den 11.august en ulykke, som forårsagede den svenske journalist Kim Walls død. Efterfølgende valgte ubådens ejer, Peter Madsen, at »begrave« Kim Wall til søs.Sådan lød det i Peter Madsens forklaring i Københavns Byret i grundlovsforhøret den 12. august, meddelte Københavns Politi mandag. Mandag var det dermed ni dage siden, at Peter Madsen indrømmede, at Kim Wall døde om bord på UC3 Nautilus.Peter Madsen havde ellers tidligere sagt til politiet, at han satte Kim Wall af på Refshaleøen om aftenen den 10. august. Ifølge politiets pressemeddelelse har Peter Madsen »begravet« Kim Wall til søs »på et ikke nærmere defineret sted i Køge Bugt«.»Har intet at skjule«Sagen kører bag lukkede døre, men den nu offentliggjorte del af forklaringen ønskede både forsvaret og anklagemyndigheden frem i offentligheden, hvilket byretten altså gav lov til.Peter Madsen er sigtet for drab, men han er varetægtsfængslet for uagtsomt manddrab under særligt skærpende omstændigheder.Han nægter sig fortsat skyldig, og Københavns Politi vil med hensyn til dørlukningen ikke oplyse yderligere om Peter Madsens forklaring.Dermed har offentligheden endnu ikke fået svar på, hvilken ulykke der i givet fald er tale om, eller hvorfor og hvordan Peter Madsen skilte sig af med Kim Walls lig. Tilbage står dog, at Københavns Politi trods Peter Madsens forklaring har opretholdt drabssigtelserne.»Peter Madsen vil have denne del af hans forklaring frem, fordi nogle af alle konspirationsteorierne så måske kan forstumme,« siger Peter Madsens forsvarer, Betina Hald Engmark.Hun siger, at Peter Madsen er ked af, at sagen bliver ført bag lukkede døre, fordi han »intet har at skjule«. Når politiet i 10 dage har opretholdt sigtelsen for drab trods Peter Madsens forklaring, tyder det så ikke på, at politiet er ret sikre på, at den forklaring ikke passer? »Det vil jeg ikke gisne om.Der kunne jo også være tale om, at politiet bare vil have det fulde overblik over sagen, før man skærer den til og eventuelt tiltaler min klient for et forhold,« siger Betina Hald Engmark. Hun vil ikke komme ind på, hvorfor Peter Madsen har skiftet forklaring.Jyllands-Posten har været i kontakt med Københavns Politi, som afviste at udtale sig om, hvordan man forholder sig til Peter Madsens forklaring, hvorfor også politiet var interesserede i at få dele af forklaringen frem, eller om der er en sigtelse på vej med hensyn til Peter Madsens behandling af Kim Walls lig.Torso fundet i vandetEfterforskningsleder Jens Møller oplyste ved et kort pressemøde på Politigården i København mandag aften, at der mandag eftermiddag kl. 15.42 blev fundet en kvindetorso uden hoved og uden ben og arme i vandet ved det sydvestlige Amager.Københavns Politi undersøger nu, om der kan være tale om den svenske journalist Kim Isabel Wall. Men det er ifølge Jens Møller for tidligt at sige.Det var en mand på cykeltur langs kysten, der opdagede liget. Han tilkaldte politiet, som efterfølgende gjorde det makabre fund.Nøjagtig hvor længe liget har ligget i vandet er uvist.Kim Wall menes, at være blevet smidt over bord på et tidspunkt efter klokken 19 torsdag den 10. august.»Liget har ligget i vandet i noget tid. Det er ikke en, der er faldet i vandet i dag, kan jeg sige,« lød det mandag fra Jens Møller.Politiet fortsætter med at lede efter andre kropsdele i vandet.Politiet har endnu ikke oplyst, hvad de tekniske undersøgelser af ubåden, som blev bjærget den 12. august har vist.michael.thykier@jp.dk Fakta: UBÅD-SAGEN OverblikFredag den 11. august: Kl. 02.30 kontakter kæresten til journalist Kim Wall Forsvarets søredningstjeneste, JRCC, efter at hun ikke er vendt tilbage fra prøvesejlads med "UC3 Nautilus". Omkring kl. 11 reddes Peter Madsen i land af en lystbåd, efter at ubåden er sunket, herefter bliver han anholdt.Lørdag den 12. august: Bjærgningen af ubåden igangsættes, og i Københavns Byret bliver Peter Madsen varetægtsfængslet.Under grundlovsforhøret forklarer han, at Kim Wall døde om bord på ubåden. Dette oplyser politiet dog først den 21. august.Søndag den 13. august: Vicepolitiinspektør Jens Møller meddeler, at ubåden tilsyneladende er sunket som følge af en bevidst handling.Mandag den 14. august: Eftersøgningen af Kim Wall fortsætter.Mandag den 21. august: Dele af dørlukningen fra grundlovsforhøret den 12. august bliver ophævet. I en pressemeddelelse fra Københavns Politi fremgår det, at Peter Madsen til politiet og ved grundlovsforhøret har forklaret, at der skete en ulykke om bord på ubåden, hvilket førte til Kim Walls død. Politiet opretholder sigtelsen for drab.Mandag den 21. august: Klokken 15.42 modtager politiet en anmeldelse om et kvindelig i vandet ved Amager. Det er uvist, om det er liget af Kim Wall.Kilde: Ritzau.
Københavns Byret har løftet sløret for lidt af den drabssigtede ubådførers forklaring. Den svenske journalist Kim Wall døde ombord, og blev »begravet« til søs, siger føreren. Mandag blev en kvindetorso fundet i vandet ved Amager.
Det summer igen af optimisme i Vejle.Fodboldbyen, der har leveret spillere som Allan Simonsen, John Sivebæk og Thomas Gravesen til det danske landshold, er vækket til live efter flere år i dvale.Klubben topper 1. division med to runder tilbage af efterårssæsonen og ligger altså lunt i svinget til at sikre sig den direkte oprykning til Superligaen, hvor Vejle ikke har været siden 2008/ 09-sæsonen.I sommer oprustede klubben kraftigt med flere nye spillere, og administrerende direktør Henrik Tønder afviser bestemt ikke, at man i vinterens transfervindue vil fortsætte oprustningen og gå »all in« i oprykningsjagten.»Man kan i hvert fald forestille sig, at vi vil tænke os rigtigt godt om i forhold til at se på, hvor vi er, og hvad der har bragt os her. Og vi skal se på, hvordan vi bedst muligt styrker holdet.Så vi vil klart kigge på muligheden for forstærkninger,« fortæller Henrik Tønder.Under lupI takt med de gode resultater har Vejle-spillerne selvfølgelig også tiltrukket sig en del opmærksomhed.Især den store brasilianske angriber Dominic Vinicius, der har scoret otte mål i indeværende sæson, er med stor sandsynlighed på listen i flere klubber. Henrik Tønder bekræfter, at man i sommer afviste et stort udenlandsk bud på den 22-årige målræv, og han antyder, at bejlere skal have en særdeles stor pose penge klar, hvis et salg skal komme på tale allerede til vinter.»Principielt er alt til salg. Hvis der kommer et bud, som vi anser for meget attraktivt, sælger vi selvfølgelig. Men der er jo ikke ret mange, der kender vores krav til et salg - det kan let tænkes, at vores krav ikke står mål med det, køberen vil give,« lyder det fra Vejle-direktøren, der dog må undvære Vinicius og to af holdets andre store profiler, Imed Louati og Allan Sousa, i dagens udekamp mod Fremad Amager.Træner Adolfo Sormani har smidt de tre spillere, der tilsammen har scoret 19 af Vejles 28 mål i sæsonen, af førsteholdstruppen. Årsagen er ikke meldt ud, andet end at de tre har forbrudt sig mod holdets interne regler.»Jeg er selvfølgelig meget skuffet over, at det her har været nødvendigt, men der var ikke andet at gøre,« sagde Adolfo Sormani fredag til Vejle Amts Folkeblad.VinderkulturTrods de øjeblikkelige disciplinære problemer fremhæver Henrik Tønder dog netop hverdagskulturen som en af de væsentligste årsager til klubbens succes.»Det vigtigste for os har været at få skabt en ordentlig hverdagskultur med et professionelt setup, og på den måde prøve at transformere os fra at være en klub, der har tabt rigtigt meget, til at være en klub med vinderkultur. Og det er vi i mine øjne lykkedes med,« siger Henrik Tønder.Der er sket meget i Vejle i de seneste år. Traditionsklubben blev kortvarigt lagt sammen med lokalrivalerne fra Kolding FC. Man har balanceret på randen af en konkurs og flirtet alvorligt med en nedrykning til den tredjebedste danske række. Og for to år siden sikrede den moldoviske rigmand Andrei Zolotko sig aktiemajoriteten og dermed magten i traditionsklubben.Nu er der kommet ro på, og Henrik Tønder beretter om en smittende fodboldfeber i byen ved fjorden.Kampen mellem Fremad Amager og Vejle spilles i dag kl. 13.30 i Sundby Idrætspark.lavg@sporten.dk Fakta: FAKTA Vejle BoldklubGrundlagt: 1891 Mesterskaber: Fem (1957-58, 1970-1971, 1971-72, 1977-78 og 1983-84).Pokal-triumfer: Seks (1958, 1959, 1972, 1975, 1977 og 1981).Kendte spillere: Allan Simonsen, Tommy Troelsen, Henning Enochsen, Thomas Gravesen, John Sivebæk, Ulrik Le Fevre, Johnny Hansen.Kendte trænere: Ole Fritsen, Ebbe Skovdahl, Poul Erik Bech.
I dag tager Fremad Amager imod Vejle Boldklub i efterårssæsonens næstsidste runde. Vejle Boldklub har sat kursen mod et længe ventet superliga-comeback.
Selv om der var fæstnet en metalgenstand til Kim Walls nøgne, perforerede torso, for at den skulle synke til bunds, skyllede torsoen alligevel i land på det syd-vestlige Amager ud mod Køge Bugt, hvor den blev fundet i mandags.Peter Madsen har tilstået, at han smed liget i havet. Det skete et sted mellem torsdag aften den 10. august og fredag formiddag den 11. august, hvor Peter Madsen ifølge politiet bevidst sænkede sin hjemmebyggede ubåd i Køge Bugt.I går ledte politiet videre efter de manglende ligdele på Amagers kyst.Hvis man antager, at de afsavede legemsdele -arme, ben og hoved -blev smidt i vandet på samme tid og sted som torsoen, og hvis man antager, at de -ligesom torsoen -har været fæstnet til en eller flere tunge genstande for at få dem til at synke, er Amager og Køge Bugt også de mest oplagte steder at lede.Kan have taget en anden kursMen ligdelene kan have spredt sig over et uoverskueligt stort areal, lyder vurderingen fra oceanograf ved DMI Jacob Woge Nielsen.»Der er sandsynligvis sket det, at den vestlige eller nordvestlige vind har presset overfladevand over mod Sverige. Langs bunden er der så sket det modsatte. Vi kender det fra, når vi er ude at bade i fralandsvind: Vandet er koldt, fordi det varme overfladevand trækkes væk fra kysten, og koldere bundvand trækker ind. Det er sandsynligt, at det er den effekt, vi har set (i forbindelse med med fundet af torsoen i mandags, red.).« Genstande, der er forsøgt sænket, kan imidlertid også med tiden tage en anden kurs, påpeger han.»Langs bunden er der en langsom transport af bundvand i sydlig retning.Så hvis en genstand ligger på bunden af Øresund, kan den på lang sigt langsomt blive transporteret fra den sydlige ende af Øresund og videre over mod Bornholm i Østersøen, forudsat at genstanden ikke sidder fast eller strander undervejs,« siger Jacob Woge Nielsen.Lige nu vides det ikke, om de manglende ligdele også har været tynget ned med metalgenstande, men hvis det ikke er tilfældet, skal eftersøgningsområdet udvides betragteligt.»Den vestlige vind kan have ført genstande, der flyder i overfladen eller højt i vandsøjlen, mod den svenske kyst eller helt syd om Sverige,« forklarer Jacob Woge Nielsen.Enormt eftersøgningsområdeEn nordgående overfladestrøm af brakvand - fra Østersøens mange floder - op langs Sveriges kyst komplicerer imidlertid billedet yderligere.Under de rigtige vejrforhold med relativt stille vejr kan en flydende genstand nemlig blive fanget af den nordgående brakvandsstrøm, der fortsætter nord om Kullen og ud af Øresund til Kattegat.Altså stadig under forudsætning af, at der ikke sker en stranding undervejs, påpeger Jacob Woge Nielsen: »Jo længere tid der går, desto større bliver et potentielt eftersøgningsområde.På et tidspunkt bliver det uoverskueligt stort.«.tham@bet.dk '' Langs bunden er der en langsom transport af bundvand i sydlig retning. Så hvis en genstand ligger på bunden af Øresund, kan den på lang sigt langsomt blive transporteret fra den sydlige ende af Øresund og videre over mod Bornholm i Østersøen Jacob Woge Nielsen, oceanograf.Fakta: TIDLIGERE SAGTo syriske flygtninge iført våddragt forsøgte at svømme fra Calais i Frankrig til England. De druknede.Den ene blev fundet i Holland. Den anden i Norge. Selv om strømforholdene ikke kan sammenlignes, siger det ifølge oceanograf Jacob Woge Nielsen noget om, hvor stort et areal genstande kan spredes over på havet.HER KAN LIGDELENE VÆREPolitiet ledte i går videre efter forsvundne ligdele fra Kim Wall på Amagers kyst.Men ligdelene kan - hvis de nogensinde dukker op - med havstrømme bevæge sig langt ud i Østersøen eller helt ud i Kattegat, siger ekspert i havstrømme. Hvis ligdelene er blevet forsøgt sænket med en tung genstand, og ligdelene derfor ligger lavt i vandsøjlen uden at være forankret, er det et sandsynligt scenario, at de kan blive fundet på Amagers kyst eller på kysten i Køge Bugt. Vestenvind presser nemlig overfladevand fra Danmak mod Sverige, mens bundvand omvendt presses mod Danmark.1 Ligdele, der ligger på bunden, kan med tiden blive transporteret mod syd og østover mod Bornholm og Østersøen af en langsom bundstrøm. 2 Ligdele, der ikke er forsøgt tynget ned og derfor ligger højt i vandsøjlen, kan på grund af vestenvinden været drevet mod den svenske kyst og være skyllet i land der. 3 Ligdele, der ikke er forsøgt ned og derfor ligger højt i vandsøjlen, kan under rolige vejrforhold med svag vind blive fanget af en nordgående brakvandsstrøm langs den svenske kyst og blive ført ud af Øresund og videre ud i Kattegat.4.MULIGT FUND AF KROPSDELEn civil borger i opdagede torsdag formiddag en mulig kropsdel fra et menneske på en strand nord for farvandet ved Höllviken. Borgeren ringede straks til svensk politi, og den mulige kropsdel blev sikret for at få fastslået, om der er tale om en del af et menneske og om det i givet fald kan være en manglende del af Kim Walls lig. Ifølge oplysninger til BT kunne det ca. fire x fire cm store fund umiddelbart ligne et stykke hud, men kriminalteknikere kunne ca. ni timer senere melde ud, at der ikke var tale om en del af et menneske, men en del fra et dyr.
EFTERSØGNING Dele af Kim Walls lig kan have bevæget sig langt ud i Østersøen eller helt ud i Kattegat, siger ekspert i havstrømme.
Hvad kommer til at hitte denne jul?»Det er jo selvfølgelig Troels Kløvedal og ' Under bjælken' om kronprinsen. Men også Johan Olsens ' Bogen om verden', Sara Omars ' Dødevaskeren', Sissel-Jo Gazans ' Blækhat' og ' Katten fra mosul' af Puk Damsgård. Det kan vi allerede mærke.Men det er ikke store overraskelser«.Hvorfor ikke?»Det er de store klassiske fortællinger, folk vil have. Og frem for alt går de efter de kendte ansigter. Der er lige ' Dødevaskereren', som skiller sig ud sammen med Johan Olsen, der er gået fra at være lidt hemmelig rocksanger og samfundsdebattør til at være en bred formidler.Overordnet ser jeg, at det biografiske stof og skønlitteraturen ligger i tæt løb«.Læser kunderne mest dansk eller udenlandsk?»Det er dansk, stort set uden undtagelser.Der kan være lidt Leonard Cohen, Patti Smith eller Bob Dylan, men ellers er det danske bøger. Jeg tror, at når man vælger at sætte sig med en bog, har man på forhånd valgt, at man vil slappe af, og så skal det være med noget velkendt. ' Et stille liv' af den amerikanske Hanya Yanagihara kunne vi sælge i starten, men generelt set sælger vi mest danske bøger«.Har 2017 været et godt bogår?»Ja, vi har virkelig haft vind i sejlene. Men det er også, fordi vi har rigget sejlene i forhold til at holde arrangementer. Den går ikke som traditionel boghandel længere, så vi holder masser af forskellige arrangementer.Vi rykker så småt hen imod at blive et kulturelt mødested også.Engang var der 14 boghandler på Amager, og nu er der kun os og vistnok en Bog &amp; idé. Vi har ligget her i 80 år«. »I 2017 har der været en tendens til, at forældre tager rigtig godt imod gode kvalitetsbørnebøger fra deres lokalområde.Og det har vi gjort noget ud af«.Man taler om e-bogens indtog. Mærker du noget til det?»Jeg synes, det er et svært spørgsmål. Det er jo klart, at man som boghandler ikke skal være naiv - det marked buldrer derudad.Derfor må man give sin boghandel et tvist i en nogle andre retninger«.Læser jeres kunder på Amager anderledes end resten af landet?»Når man ligger på Amager, er man også nødt til at gøre noget ud af det. Vi har for eksempel highlightet en bog, der hedder ' Ama'rkanske godnathistorier', men også Anna Grue og Morten Pape er meget amagerske. Folk er glade for, at de er på hylden. Men nej, jeg tror ikke, folk læser anderledes på Amager generelt«.Er der en bog, som I sælger, der overrasker dig?»Der kom en bog, der hedder ' Godnathistorier for rebelske piger', som er bygget op som et opslagsværk med smukke malerier og portrætter af nogle vidunderlige kvinder. Det er en meget sjov idé.Men at den sælger så godt, overrasker mig«.Hvilke bøger ville du give i gave?»' Byen der forsvandt' af Allan Mylius Thomsen. Det er en dokumentarisk bog med billeder, hvor man ser det København, der er på vej væk. Jeg ville nok også tage ' Altid allerede elsket' af Peter Bastian.Og Mads Brüggers ' 11.11.11', som er en fuldstændig vanvittig fortælling om en dansker, der er involveret i at smugle Gaddafis søn ud af Mexico. Det er sådan bog, hvor virkeligheden overgår fantasien.Det er crazy«.thomas.balslev@pol.dk Fakta: BLÅ BOGMichael ScharffFødt 1959 Boghandler og medejer af Det var Zittans sammen med Henrik Lehmann og Malene Botoft Det var Zittans ligger på Amager og har eksisteret siden 1937.
Juletid er bogtid. Vi spørger boghandler Michael Schaff fra Det var Zittans på Amager, hvad der langes over disken i denne sæson.
' Su-su-superliga. Su-su-superliga'.Sådan sang Hobro-spillerne for tre år siden, da oprykningen til landets fineste fodboldrække var en realitet.Meget tyder på, at holdet får lov til at synge sangen igen, for med fire sejre i fire kampe kunne fodboldspillerne i Hobro og holdets nye cheftræner, Thomas Thomasberg, ikke have drømt om en bedre indledning på et forår, der efter planen skal ende med champagnesprøjt og oprykningsfest.I går eftermiddag vandt det velorganiserede og effektive nordjyske hold med 4-0 over Fremad Amager hjemme på DS Arena og ligner et hold på vej mod et comeback til den bedste række.Gæsterne fra Amager holdt kampen målløs i en lille times tid, men derefter afgjorde Hobro reelt tingene med tre scoringer på 10 minutter.Formstærke Pål Alexander Kirkevold nettede for tredje kamp i træk ved at sparke riposten i nettet, efter at en Fremad-forsvarer i et desperat redningsforsøg havde sendt bolden på egen stolpe.Kort efter blev det 2-0 ved Anders Holvad efter et mægtigt klumpspil i gæsternes straffesparksfelt. Fremad Amager-spillerne mistede helt humøret, og gæsternes forsvarsspil var yderst passivt, da Kirkevold kunne spadsere ind fra højre side og uforstyrret bruge to forsøg på at score sit femte mål i tre kampe. Den 26-årige nordmand var i det meste af 2016 udlejet til Sarpsborg i sit hjemland, men har altså fået en superstart på sin anden periode i Hobro.Kort før tid satte Anders Holvad hjemmeholdets fjerde scoring i nettet, da han blev spillet helt fri midt for mål.»I første halvleg trykkede vi på - uden at komme til de helt store åbne chancer. Jeg sagde til spillerne i pausen, at tingene nok skulle åbne sig, når vi fik det første mål. Og 2. halvleg var jo rigtig flot fra vores side. 4-0 var ikke for lidt, for vi producerede jo et hav af chancer,« sagde Thomas Thomasberg til Nordjyske efter kampen.Skives eventyr-sæson fortsætter Undervejs mod den sikre sejr så Hobro endda ud til at få uventet hjælp i topstriden, da Næstved, som ligger næstsidst i NordicBet LIGA, længe var foran mod rækkens nummer to, Skive, der er denne sæsons svar på Hobros Askepot-historie for tre sæsoner siden.Fem minutter før tid udlignede Skive dog ved Christoffer Østergaard, og i kampens overtid sørgede Magnus Jensen for 2-1-scoringen.»Det går fantastisk. Det er sjovt at tænke tilbage på sidste sommer, hvor mange sagde, at vi ikke kunne vinde en fodboldkamp med den trup. Det, drengene har præsteret, er et mirakel. Det er unikt og intet mindre end fantastisk,« sagde Skivesportschef Jesper Larsen efter kampen til bold.dk.Med sejren er Skive fortsat kun to point efter Hobro, men da Helsingør måtte nøjes med 0-0 hjemme mod FC Fredericia, har de halvtidsprofessionelle skibonitter nu syv point ned til fjerdepladsen.Jesper Larsen afviser dog, at oprykning er et tema, selv om holdet ligger lunt til i kampen om den direkte billet til Superligaen og de to playoff-pladser. Vi tænker slet ikke oprykning. Vi tænker én kamp ad gangen, og vi ved, at vi har et hold, der har vinger lige nu. Det skal vi flyve videre på, så længe vi kan,« understreger sportschefen over for bold.dk. / ritzau/ dong.
JYSK DOMINANS Med en 4-0-sejr over Fremad Amager marcherer Hobro direkte mod et superliga-comeback. Skive fik skabt hul ned til fjerdepladsen.
STRATEGI En vækst i omsætningen på 24 procent og et resultat, der er blevet 25 procent bedre i 2017, får ikke den norskejede entreprenør Hoffmann A/ S til at lette fra jorden.Siden 2015 har målet hele tiden været at nå en omsætning på to mia. kroner i 2020.Det mål kunne stort set blive opfyldt i indeværende år, hvis Hoffmann evner at kopiere 2017-væksten, men det kommer nok ikke til at ske, fortæller adm. direktør Torben Bjørk Nielsen.- Vi har en rigtig god pipeline, men meget af kommer formentlig for alvor først til at gælde fra 2019. Jeg tror, vi kommer ud med en omsætning i 2018 på nogenlunde samme niveau som i 2017 eller en lille smule højere, siger han.Indtjeningen skal medTorben Bjørk Nielsen nævner, at det ville være nemt at vokse i omsætning. Det vigtigste er dog at indtjeningen følger med.- På et halvt år kunne vi hente omsætningen op til de to mia. kroner, men det er ikke noget ved, hvis ikke vi tjener penge, siger han.Ligesom resten af ejerkoncernen Veidekke er målet en lønsomhed på fem procent om året.Lønsomhed bliver i årsrapporten opgjort som resultatgrad (resultat før skat/ omsætning), og her når Hoffmann op på 6,4 procent, mens Veidekke-gennemsnittet er 4,4 procent.Fravælger boligerHoffmann-direktøren fremhæver hoteller som et område med særlig stort vækst i det forgangne regnskabsår.Hoffmann har også været godt i gang på uddannelsesinstitutioner, kulturbyggerier og shoppingcentre.Til gengæld har entreprenøren stort set fravalgt boligmarkedet.- Vi har kun enkelte boligprojekter tilbage, og det er et modigt valg, fordi det udgør en stor del af den samlede aktivitet. Dermed får vi en mindre bane at spille på, men vi vurderer, at vores know-how ligger andre steder, siger han.Ordrebeholdningen var på 1.031 mia. kroner, da 2017-regnskabet lukkede den 31. december mod 1.013 mia. kroner samme tidspunkt sidste år.Den sjællandske entreprenør vandt dog tidligere på ugen en ombygning af Amager Centret, der bidrager til, at Hoffmann allerede har indgået kontrakter for samlet set 650 mio. kroner i 2018.Samtidig oplyser virksomheden, at den er medprojekterende på projekter for over to mia. kroner, der skal udføres i 2018 og de efterfølgende år.Jeg tror, vi kommer ud med en omsætning i 2018 på nogenlunde samme niveau som i 2017 eller en lille smule højere Torben Bjørk Nielsen, adm. direktør i Hoffmann A/ S.Eksempler på Hoffmann-projekterHoffmann vandt tidligere på ugen en ombygning og udvidelse af Amager Centret, der skal føres tilbage til arkitektur fra 1940' erne.Projektet omfatter 38.000 kvm Entreprenøren afleverede i 2017 en byggeopgave for Tivoli i København, der omfattede en ombygning af hotel og opførelse af Food Court Hoffmann er med på det hold, der skal bygge en ny forsknings-og undervisningsbygning til DTU Lyngby Campus. Projektet har et budget på 230 mio. kroner.
Trods en massiv vækst i 2017 opjusterer Hoffmann A/ S ikke målsætningen. Ambitionen er fortsat, at 2020 skal være året, hvor omsætningen når to mia. kroner.
HOVEDSÆDE Når information skal flytte sig hurtigt og smidigt på tværs af en organisation, og man samtidig ønsker medarbejdere, der trives på en sund arbejdsplads, er arkitekturen en af de vigtigste instrumenter.I Nordeas nye hovedsæde, som 2.000 ansatte i disse dage er i gang med at flytte ind i, understøtter arkitekturen, at medarbejderne har mulighed for selv at definere og variere deres arbejdssteder i et sundt og bæredygtigt miljø.Medbestemmelse, fleksibilitet og trivsel fører til selvstændighed og arbejdsglæde.Ingen faste pladserDet nye bankhovedsæde har ingen faste pladser, men en vifte af flexrum, multirum, projektborde og touchdown arbejdspladser gør, at man dagen igennem frit kan veksle mellem forskellige arbejdssituationer.Mod facaderne ligger kontorer til fokuseret arbejde, som giver en følelse af at arbejde midt Amager Fælled, og på balkonerne er der kaffestationer til uformelle møder.- Med Nordea Metro placerer vi os i forreste række, når det handler om bæredygtighed og gode miljøløsninger.Og så understøtter arkitekturen vores ønske om at være fleksible og giver os gode muligheder for hurtigt og nemt at kunne samarbejde på tværs af organisationen, udtaler Frank Vang-Jensen, landechef i Nordea Danmark, i en pressemeddelelelse.Nordisk åbenhedNordea er en nordisk bank, og medarbejderne kan derfor flytte ind i en bygning, der er inspireret af de store nordiske landskaber såvel som af skandinaviske idealer om transparens og åbenhed.Her har forbipasserende på gaden mulighed for at kigge direkte ind i mødelokaler og kontorer. Og medarbejderne sidder omvendt med følelsen af at arbejde i tæt kontakt til både byen og naturen på Amager Fælled.- Med Nordeabygningen har vi forsøgt at skabe transparente og inviterende rammer for organisationen. De store rumligheder fungerer som bypladser, hvor folk kan mødes og leve. Det føles som om hele banken nu er blevet en lille by, siger kreativ direktør og ledende partner hos Henning Larsen, Louis Becker.To atriummer bindes sammen af et offentligt tilgængeligt indre gaderum, hvor både besøgende i banken, og folk der ønsker at krydse igennem bygningen, har udsyn til himlen gennem imponerende ovenlys.Herfra kan de også kigge direkte ind i banken gennem de indre glasfacader.Nordeas Hovedsæde er designet til den højeste LEED-certificering i platinkategorien.brahe.Med Nordeabygningen har vi forsøgt at skabe transparente og inviterende rammer for organisationen Louis Becker, kreativ direktør og ledende partner, Henning Larsen Architects.ByggerietBeliggenhed: København, Danmark Bruttoareal: 40.000 kvm Byggeår: 2013-2017 Bygherre: Nordea Ejendomme Investorer: Pension Danmark, Lærernes Pension, Nordea Liv &amp; Pension Arkitekt: Henning Larsen Landskabsarkitekt: SLA Rådgivende ingeniør: Cowi Arbejdspladsdesign: Signal Arkitekter.
Henning Larsen Architects står bag Nordeas nye hovedsæde i Ørestaden.
Naum Conevskis forbrydelse er så grusom, at den vejer tungt i Kriminalforsorgens afvisning af prøveløsladelse efter nu mere end tre årtier.Det sagde Kriminalforsorgens repræsentant i retten i går og nævnte både to grove hjemmerøverier, voldtægt og dobbeltdrabet og drabsforsøget på Amager Strand, som Naum Conevski er dømt for.- En dag, der startede som en solskinsdag for de tre unge, endte som et mareridt, konstaterede hun.Derudover begrundede hun Kriminalforsorgens afslag med, at Conevski ikke har nogen sygdomserkendelse og lever i et meget beskyttet miljø med autoriteter at læne sig op ad og meget få udfordringer.- Hvis man ikke mener, man er syg, vil man så tage sin medicin, og hvis man ikke tager sin medicin, hvad vil det så betyde for en mand som Naum Conevski, spurgte hun.Hun anførte også, at Conevski bliver nervøs over forandringer og endnu ikke har været i udslusningsforløb på åben afdeling. Kriminalforsorgen har dog sendt en indstilling til justitsministeren om, at det bør ske.Et paradoksConevskis advokat, Bjørn Elmquist, påpegede omvendt paradokset i, at han får afslag på prøveløsladelse, blandt andet fordi han ikke har været på åbent afsnit, samtidig med at han netop får afslag på det.- Man beholder ham i det her limbo, hvor han ikke kan bevæge sig noget sted i sit afsoningsforløb.Det er helt grotesk. Det bider sig selv i halen, sagde Elmquist, som mente, at Kriminalforsorgen forhaler sagen.- Så jeg gør gældende, at nu skal retten skære igennem efter så mange år.Fakta: SAGEN KORT20. maj 1984: Naum Conevski begår dobbeltdrabet og drabsforsøget kl.4.10 på Femøren ved Amager Strand med en revolver.23. juli 1984: Conevski anholdes i Københavns Lufthavn for dobbeltmordet, da han kommer hjem fra ferie i Jugoslavien.22. august 1984: Politiet får det store gennembrud, da Naum Conevskis lejede, hemmelige garage findes i Sydhavnen.Her ligger mordvåbnet, en Colt-revolver fra 1892.26. juni 1985: Conevski idømmes livsvarigt fængsel for dobbeltdrab, drabsforsøg, to røverier og en voldtægt mod kvinder i 1979 og 1981.Retslægerådet betegner Conevski som ' karakterafviger', men han er ikke sindssyg på det tidspunkt.1988: Der udstedes et farlighedsdekret over Conevski, der er blevet sindssyg i fængslet. Han flyttes til Sikringsanstalten i Nykøbing Sjælland.1998: Farlighedsdekretet ophæves, og han flyttes fra Sikringen til Sct.Hans Hospital, hvor han har opholdt sig lige siden.jsz.

I Københavns Byret er retssalen pakket til bristepunktet.Syv anholdte, deres forsvarer, et hav af politibetjente og tilhørere - der har svært ved at lade være med at snakke med de anholdte.De syv er blevet sigtet for i perioden fra oktober 2016 til april 2017 at have solgt sammenlagt 404 kilo hash på Christiania. De blev anholdt i forbindelse med ransagningen af et Hells Angels-klubhus på Amager onsdag formiddag.De nægter sig alle skyldige.Der er i dagens anledning blevet opstillet ekstra borde i retssalen.Seks af de anholdte er i alderen 18-27 og har både dansk og udenlandsk klingende navne.En bliver bedt om at tage sin kasket af, når han er i retten, og flere blandt tilhørerne følger trop.Den sidste af de sigtede er en gammel kending helt tilbage fra »Rockerkrigen« i 90erne.Han er over 60 år gammel og var i gamle dage et kendt navn i offentligheden.Han blev i midten af 90erne fængslet på livstid og har altid fungeret som et fuldgyldigt medlem af Hells Angels. Han blev prøveløsladt i 2013. Han fungerede ifølge politiet som leder af organisationen, der står bag det hashsalg, som de syv er anholdt for.På trods af flere protester fra pressen nedlægges der navneforbud for alle de anholdte, også rockerveteranen. Det bliver der af hensyn til det stadie, sagen er i på nuværende tidspunkt.»Er der mere?« spørger retsformanden, efter, der er blevet nedlagt navneforbud for alle de syv sigtede.»Godt. Så kører vi,« konsaterer hun tørt.Anklageren læser sigtelsen op: De syv er sigtet for i perioden oktober 2016 til april 2017 at have solgt imellem 202-404 kilo hash på Christiania. De syv har ifølge anklagen indtaget forskellige roller i salget: En var leder, andre stod for regnskab, andre for salg fra boder. Derfor er der også forskel på, hvor meget hash de enkeltvis er tiltalt for at have solgt.Fire politiskjorterHerefter bliver dørene til retssalen lukket af hensyn til den videre efterforskning i sagen.Politiet mener, at flere uidentificerede gerningsmænd kan have medvirket til salget.I forbindelse med onsdagens 21 ransagninger - herunder af rockerborgen på Amager og en lokalitet på Christiania - blev der fundet følgende genstande: 755.000 danske kroner i kontanter, fire biler, en ny Harley-Davidson, en pistol, en signalpistol, en peberspray, tre kg hash, 1.000 joints, guldringe, fire politiskjorter, en politijakke og en politiregnjakke.Resten af torsdagen fortsætter med, at anklageren dokumenterer sagen, og at for svarerne får mulighed for at tale med deres klienter.mals@berlingske.dk 
Syv mænd med tilknytning til Hells Angels blev her til morgen fremstillet i grundlovsforhør i en omfattende sag om salg af over 400 kilo hash. Blandt de sigtede er en gammel kending fra 90ernes rockerkrig.
Engang var Nick Cave en vred, rebelsk punker - og på fredag optræder han i en udsolgt Royal Arena på Amager. Hvad skete der?BT har talt med forfatter og journalist Per Reinholdt Nielsen, der har skrevet biografien ' Nick Cave -en biografi' om Caves forvandling fra punkhelt til en af de helt store rockhelte.Caves seneste par album er begge røget ind i toppen af de danske hitlister.Og da der blev sat 12.000 billetter til salg til koncerten i Royal Arena, blev de udsolgt på 48 minutter.»Der er nok ikke én, men flere grunde til, at Nick Cave er blevet så populær,« siger Per Reinholdt Nielsen.Cave er en klassisk rockhelt. Rebel fra begyndelsen, droppede ud af en kunstskole, gjorde oprør mod alt og alle, tog stoffer, takkede nej til en MTV-pris, fandt kærligheden i flere omgange, blev stoffri og forsonede sig med verden. På det seneste har tragedien, hvor Cave mistede sin stofpåvirkede søn, som han fortalte om i dokumentaren ' One More Time with Feeling' og på albummet ' Skeleton Tree', gjort sit.»Han har i en meget vedholdende karriere uden særlig mange svage album formået at skrive adskillige smukke melodier som ' Where the Wild Roses Grow', ' The Ship Song' og ' Into My Arms'. Han skriver nogle rasende gode tekster, henter sit stof tæt på sit eget liv og skriver sig uden om klichéer i sange om livets store spørgsmål: kærlighed, død og tro,« siger Reinholdt Nielsen, der mener, at Cave er i samme klasse som nogle af sine egne idoler: Leonard Cohen og Bob Dylan.Global opvarmningMåske er tiderne kommet Nick Caves univers i møde. Han skildrer bestemt de mørkere sider af livet, og der er stadig masser af dommedag i hans lyrik, der vel passer næsten for godt til en tid, hvor global opvarmning og terror sætter dagsordenen.»Det er væsentligt - måske også for hans popularitet - at der er kommet dette forsonende og formildende element ind i hans lyd, tekster og samlede udtryk. De første mange år med The Birthday Party og siden The Bad Seeds i London og Berlin i årene 1980-1989 lå Cave i krig med sig selv og omverdenen. Men fra og med især albummet ' The Boatman's Call' fra 1996 fandt Nick Cave en anden, mere dæmpet, rundere og langt. mere tilgængelig tone i sine sange. Det hang sammen med, at han kom fri af stoff erne og blev gift med sin nuværende kone, fotomodellen og tøjdesigneren Susie Bick,« siger Per Reinholdt Nielsen.Strøm til Bibelen»I begyndelsen af karrieren var Cave optaget af et forgangent Amerika: rockens og bluesmusikkens store myter, Elvis og John Lee Hooker, sydstatsforfattere som Flannery O'Conner og William Faulkner samt Det Gamle Testamente. Populært sagt sætter han strøm til Bibelen, men derfra skaber Cave i mine ører unik lyd, der også undervejs forandrer sig. I 1990erne er det især den tyske guitarist Blixa Bargelds skæve toner og støj, der giver Caves lyd det ekstra element, og fra nullerne og frem er det multiinstrumentalisten Warren Ellis, som med sine elektroniske loops skaber et nyt, interessant og anderledes afsæt for de simple, men meget smukke melodier, Nick Cave selv prikker ud ved klaveret,« siger Per Reinholdt Nielsen. Og måske er det netop den 'nye' lyd på de seneste to album, kombineret med de to virkelig gode dokumentarfi lm - den stærkt iscenesatte '20.000 Days On Earth' og den helt anderledes hudløse 'One More Time with Feeling' om sønnen Arthurs død - der endegyldigt har givet et skub til Caves enestående position på musikscenen og hans stigende popularitet.jae@bt.dk Fakta: Hulemandens klanI begyndelsen var Cave inspireret af punkband som Sex Pistols og Ramones.Derefter David Bowie, Elvis, Leonard Cohen, John Lee Hooker, Bob Dylan, Bryan Ferry.Men størst betydning for ham har de musikere, han har spillet med, nok haft: Altså Mick Harvey, som har været hans kapelmester fra begyndelsen og helt frem til ca. 2010.Harvey har organiseret bandet og arrangeret kompositionerne. Desuden Blixta Bargeld og siden Warren Ellis til at skabe de uforudsete elementer i musikken.Og kvinderne: »Anita Lane, en australsk musiker, inspirerede albummet ' From Her to Eternity', og PJ Harvey, som Cave havde en kort, men intens affære med, blev besunget på halvdelen af alle tiders skilsmissealbum, ' The Boatman's Call'.Susie Bick er musen på ' No More Shall We Part' fra 2001 og igen på ' Push the Sky Away' fra 2013, hvor hun i øvrigt pryder forsiden splitternøgen,« siger forfatter Per Reinholdt Nielsen. jae.
KONCERT På fredag optræder Nick Cave og hans gruppe The Bad Seeds i en fyldt Royal Arena på Amager. Her er historien om hans udvikling fra punker til stjerne.
Hævntørsten er væk, men sorgen og vreden hjemsøger stadig en af hovedpersonerne i Danmarks første rockerkrig, der kostede ti mænd livet for mere end 30 år siden.Pia Knudsens mand, Henning Norbert Knudsen alias Bullshit-præsidenten Makrellen, var en af dem. I 1984 blev han skudt for øjnene af hende, og hun genkendte omgående den maskerede snigmorder med maskinpistolen.Det var Jørn ' Jønke' Nielsen fra Hells Angels.Hun genså først sin mands morder næsten 30 år senere, da hun i marts 2014 ville deltage i begravelsen af Makrellens nevø fra Filips Kirke på Amager.Hun får øje på Jønke allerede fra bilen, hvor hun sidder med en bårebuket af røde og hvide nelliker. Han står midt på pladsen, omgivet af adskillige Hells Angels-medlemmer fra indog udland.Hævntørsten er vækGensynet beskrives i bogen ' Bullshit - fortællingen om en familie' af Camilla Stockmann og Jonas Køster-Rasmussen.Hun ser en midaldrende, gråhåret mand, der virker bredere, end hun husker ham.' Men øjnene ligger stadig dybt som dengang, og det er stadig det samme menneske, der kom snublende ud af kassevognen med sin maskinpistol og tømte den mod forruden på folkevognsrugbrødet for derefter at skyde Henning tæt på', fortæller hun i bogen.Hendes hævntørst er væk, konkluderer forfatterne, men Pia Knudsen kan ikke bære udsigten til, at hun og Jønke om få minutter skal tage plads i den samme kirke og synge de samme salmer.' Det vil hun ikke. Hun vil ikke ind i den tætte menneskemængde og sørge i selskab med den mand, der en majdag i 1984 dræbte hendes elskede.' ' Kør, siger hun til sin nuværende mand. Bare kør, gentager hun, og bilen glider igen ud i trafikken og bevæger sig væk ad Kastrupvej.' Det var den højt rangerende HA'er Michael Brokside, der denne dag skulle stedes til hvile fra Filips Kirke.Hans sidste farvel var også på andre fronter problematisk for Pia Knudsen.For hun havde holdt af ham siden barndommen.Han var søn af Hennings storesøster og kom ofte i deres hjem. Forbindelsen gik imidlertid kold, da han efter Makrellens død søgte fællesskabet i Hells Angels og dermed blandt de mennesker, der skånselsløst havde jagtet både hans onkel og dennes kammerater i Bullshit.For Michael Brokside blev broderskabet i HA så afgørende, at han i marts 1996 deltog i drabet på Bandidosmedlemmet Uffe Larsen, som ved højlys dag blev skudt ned i Københavns Lufthavn. Drabet markerede starten på rockerkrigen i 1996/97 og kom til at koste Michael Brokside 16 års fængsel. Efter sin løsladelse vendte han tilbage til klubben.Han døde som 41-årig og begik øjensynlig selvmord i Politigårdens Fængsel, hvor han var varetægtsfængslet på mistanke om, at han stod bag en betydelig del af omsætningen på Christianias hashmarked.Myrdet med koldt blodFor Henning Norbert Knudsen alias Makrellen blev præsident-posten i Bullshit også ensbetydende med døden.Han vidste, at han var efterstræbt og gav over for sine nærmeste udtryk for, at han levede på lånt tid.Alligevel havde han glemt sin faste følgesvend i form af en pistol, da han og Pia 25.maj 1984 om formiddagen ville køre fra deres hus på Agerlandsvej for at sælge hash på Christiania.Jørn Jønke Nielsen havde derfor let spil, da han sprang ud fra sit skjul i en kassevogn og sendte en maskinpistol-salve mod forruden i parrets bil. Han tømte magasinet i første angreb, ladede igen og skød derpå direkte mod Makrellen. Henning Norbert Knudsen blev 24 år.Men selv om hans kone umiddelbart genkendte Jønke, gik der over fire år, før han blev dømt i sagen. Det skete først i august 1988, fordi Jønke kort efter skuddrabet flygtede til udlandet, hvor han over 950 håndskrevne A4-sider skrev sin biografi' Mit liv', der lå klar hos boghandlerne i december 1985.To år senere meldte han sig selv, og han blev i 1988 idømt 16 års fængsel. To af hans ' brødre', Smukke Jens og Middelboe, blev allerede i 1985 idømt henholdsvis syv og 12 års fængsel for meddelagtighed i drabet.DE DØDE I DEN FØRSTEI alt ti menneskeliv gik tabt, da alliancen af Nøragersminde-rødder fra Amager og de daværende Filthy Few fra Nørrebro fandt sammen i Bullshit i fælles kamp mod MC Nomads, Iron Skulls, Galloping Goose og Dirty Angels - det senere Unionen, der blev optaget i Hells Angels. Ud over Makrellen og Niels-Åge Albret, som du kan læse mere om på næste side, blev følgende dræbt: Kim Mortensen, 20, blev skudt, da han og andre Nøragersminderødder stormede MC Nomads' klubhus på Islands Brygge i København november 1977. Kim Mortensen blev mishandlet og fik blandt andet smadret sine tænder, da han allerede døende lå på gulvet i klubhuset. Skytten gik fri.Han påberåbte sig nødværge, og politiet opgav sagen på grund af bevisets stilling.Johnny Jensen, 18, var prøvemedlem i Filthy Few, da han mindre end en uge senere blev skudt i Daddys Dance Hall på Axeltorv i det indre København. Gerningsmanden var den 19-årige Lars Welling, der angivelig var på prøve hos Galloping Goose. Han forklarede, at hans pistol var gået af ved et uheld og blev idømt to et halvt års fængsel for uagtsomt manddrab.Steen Grander, 20, og Flemming Hald Jensen, 21, blev begge dræbt med knivstik, da de natten til 24. september 1983 var gæster på Søpromenaden på Østerbro.Knivstikkeren var HA-medlemmet Bent Svane Nielsen alias Blondie, der umiddelbart erkendte dobbeltdrabet, men betegnede sit skridt som nødværge, fordi der tidligere havde været en del sammenstød mellem Bullshit og Hells Angels.ROCKERKRIGRetten afviste påstanden og idømte ham 16 års fængsel.Palle Blaabjerg, 25, alias Lillebror, bliver dræbt med adskillige skud fra en maskinpistol, da han 26. april 1985 arbejder som Tuborg-chauffør i Valby. Drabsmanden er Carsten Bresløv, næstkommanderende i Morticians. Han idømmes 16 års fængsel og optages under afsoningen som medlem af Hells Angels.Michael Nicolaj Nielsen, 29, kaldet Hindholm og medlem af Morticians bliver skudt ud for restaurant Rio Bravo i det indre København 2. september 1985. Gerningsmanden er Bullshits Peter Espensen eller Peter Panik, men han frifindes på grundlag af en sjældent anvendt bestemmelse om nødværge. Hindholm bliver krigens første og eneste dødsoffer på HA-siden.Anker Walther Marcus, 38, alias Høvding, er fungerende præsident for Bullshit, da han 21.december 1985 bliver dræbt af skud på Nemoland på Christiania.Et vildfarent skud rammer ved samme lejlighed en 20-årig mand, der også omkommer. Black Sheep-medlemmerne Ole B.Nielsen, Ost, og René Ludvigsen, kaldet Ludvig, idømmes hver 16 års fængsel for drabene.Jan Sonborg bliver dræbt af skud, da han vil forlade Bullshits klubhus på Kirkegårdsvej på Amager 21. december 1986. Gerningsmanden er Mortician-rockeren Morten Jacobsen, der over en periode forgæves har jagtet Peter Panik, fordi han vil hævne drabet på vennen Hindholm. Da han uventet får øje på Sonborg, slår han i stedet til mod ham. Jacobsen idømmes fængsel på livstid.Bogen ' Bullshit - fortællingen om en familie' af Camilla Stockmann og Janus Køster-Rasmussen udkommer torsdag 25. oktober på forlaget Gyldendal.Hun genkendte omgående den maskerede snigmorder med maskinpistolen.Det var Jørn ' Jønke' Nielsen.
BULLSHIT: Den dramatiske krig mellem Hells Angels og rebellerne fra Amager kostede ti menneskeliv i 70' erne og 80' erne.
Det seneste år er det blevet mere utrygt at bo og færdes i flere københavnske bydele. Det fremgår af Københavns Kommunes tryghedsundersøgelse 2017, som 3.041 repræsentativt udvalgte københavnere har deltaget i.I undersøgelsen er borgerne blevet spurgt om, hvordan de oplever trygheden i eget nabolag.S ammenlignet med resultaterne af tryghedsundersøgelsen i 2016 er der sket en stigning i andelen af utrygge københavnere.I fem ud af byens i alt 13 bydele er flere end 10 procent af borgerne utrygge. V ærst står det til i Bispebjerg, hvor op mod hver femte (18 procent ) ikke føler sig trygge. I Amager Vest er 15 procent af de deltagende borgere ifølge undersøgelsen utrygge, mens det samme tal for Valby og Brønshøj-Husum er på 13 procent. På Indre Nørrebro oplever 11 procent af de adspurgte utryghed i hverdagen. I 2016 var det kun to københavnske bydele, som ifølge undersøgelsen havde flere end ti procent utrygge borgere - Ydre Nørrebro med 14 procent samt Bispebjerg med 12 procent.Især er a ften-og nattetimerne ubehagelige, vurderer københavnerne i undersøgelsen - følelsen af ikke at føle sig tryg efter mørkets frembrud er steget i 11 ud af 13 bydele fra 2016 til 2017.Det er især borgere på Vestamager, som oplever, at området det seneste år er blevet et mindre trygt sted at opholde sig i. I tryghedsundersøgelsen fra 2016 var kun tre procent af områdets borgere utrygge, mens tallet nu er 15 procent. Der er tale om en stigning, som formanden for Amager Vest Lokaludvalg, André Just Vedgren (R), kalder »voldsom«. Han peger på begivenheder i to områder af Amager Vest-bydelen, som kan have medvirket til den stigende utryghed. »På Islands Brygge har der været nogle kon-flikter i havneparken, som politiet ikke er mødt op til i tide. Der har også været episoder med bande r, og det er nyt på Islands Brygge, som hidtil har været et område, hvor man kom for at slappe af, og hvor det største problem har været høj musik og manglende oprydning,« siger André Just Vedgren.Lokaludvalgspolitikeren peger også på skyderier som en mulig forklaring: »Den ene bande holder til ved Holmbladsgade, den anden ved Urbanplanen. Når de keder sig, kører de tilsyneladende til hinandens bydel og affyrer skud, hvorefter den beskudte bande efterfølgende kommer på visit og gør det samme. Det får de sikkert en masse sjov ud af, men det er ikke med til at skabe tryghed i Amager Vest.« André Just Vedgren er ikke selv utryg i Amager Vest - heller ikke i nattetimerne - hvilket ifølge undersøgelsen er tilfældet for 26 procent af bydelens beboere: »Jeg kører igennem Urbanplanen om aftenen og krydser Amager Fælled dag og nat og har på intet tidspunkt følt mig utryg. Men jeg har stor forståelse for, at nogle føler sig utrygge.« André Just Vedgren vil nu se nærmere på, hvor skoen trykker: »Mange tør ikke færdes i Urbanplanen, fordi de tror, at man bliver slået ned, eller at banderne skyder henover hækkene. Sådan oplever vi, der bor i nærheden, ikke området i hverdagen.Derfor skal vi finde ud af, om der er tale om et reelt problem, eller om borgerne er utrygge, fordi de ikke er klar over, at der ikke er noget at være bange for.«.»Stærkt bekymrende« undersøgelseI tryghedsundersøgelsen for 2017 har knap halvdelen af respondenterne, 46 procent svaret, at der er sket noget i det forgangne år, som har påvirket dem til at tænke mere over, hvor og hvornår det er trygt at færdes. Her fylder kriminelle hændelser mest (28 procent) og personlige oplevelser (26 procent) næstmest.Medlem af Borgerrepræsentationen for Venstre Caroline Stage bor i Sigynsgade på Nørrebro.I tirsdags var hun til beboermøde, hvor 70 var mødt op - utrygge over den drejning, udviklingen i området har taget.»Vi har i Sigynsgade den seneste tid oplevet en markant stigning i støjniveauet og en massiv stigning i antallet af personer på gaden.Sigynsgade er en gade, som en bande mener er deres, så hver dag står på ildspåsættelser, på at larme og på at køre ræs. Det er uholdbart for os og for forældre, som ikke tør lade børn færdes på egen hånd,« siger Caroline Stage.Venstre-politikeren finder resultatet af trygheds undersøgelsen »stærkt bekymrende« : »Man skal kunne færdes i København i dag -og nattetimer uden at frygte, at man bliver overfaldet eller får stjålet sine ejendele. Vi har en stigende utryghed, som vi politikere må prøve at komme til livs hurtigt.« Overborgmester Frank Jensen (S) vurderer, at den stigende utryghed i København kan tilskrives bandernes tilstedeværelse : »2016 har været et år med mange rocker-og bandeskyderier. Det skaber utryghed og er helt uacceptabelt. Langt de fleste københavnere er fortsat trygge, men utrygheden er steget, og den stiger mest i nogle bestemte områder.Den udvikling skal vi vende. Der skal være trygt overalt i København,« siger Frank Jensen i et skriftligt svar til Berlingske.Overborgmesteren mener, at løsningen er at øge presset på banderne ved at samarbejde med blandt andet politiet.I 2016 blev der i hele København anmeldt 48.897 tilfælde af borgervendt kriminalitet, svarende til 82,7 anmeldelser pr. 1.000 indbyggere.Det er flere, end tilfældet var i 2014 (78,2 anmeldelser pr. 1.000 indbyggere) og i 2015 (72,5 anmeldelser pr. 1.000 indbyggere).Det var ikke været muligt at få en kommentar fra Københavns Politi inden avisens deadline.perd@berlingske.dk Man skal kunne færdes i København i dagog nattetimer uden at frygte, at man bliver overfaldet eller får stjålet sine ejendele. Vi har en stigende utryghed, som vi politikere må prøve at komme til livs hurtigt.Caroline Stage, medlem af Københavns Borgerrepræsentation (V).
Utrygheden blandt borgere i København er det seneste år steget, viser tryghedsundersøgelsen for 2017. Især føler borgere i Bispebjerg og på Vestamager sig ifølge undersøgelsen mindre trygge i dag, end de gjorde for et år siden.
Så har årets indsamling til Arbejderens Støttefond rundet de 300.000 kroner, mere præcist er der ved udgangen af april måned indsamlet i alt 310.613 kroner.Indsamlingen fortsætter året ud, og der er flere måder at støtte på.Støttefesten i Roskilde for Arbejderen den 26. maj er booket op, men allerede om et par dage på Kristi himmelfartsdag, torsdag den 25.maj er der forårsfrokost på Amager, og her er det stadig muligt at tilmelde sig på 30293534 eller ullarosenvold@gmail.com. Der er buffet på sammenskudsbasis, lotteri med flotte præmier, og der bliver lejlighed til at høre Claus Westergreen, formand for 3F BJMF, tale om overenskomstsituationen.Hør også nye sange.Den 24. juni løber Den Lille Røde Festival i Aabybro af stablen - alt overskud går til Arbejderen. Der er mulighed for overnatning.Du kan også støtte Danmarks røde dagblad med et bidrag til støttefondens konto i Arbejdernes Landsbank: reg. nr. 5361, kontonr.0249087.Ønsker du at give et fast månedligt bidrag, kan du kontakte abonnementsafdelingen: abo@arbejderen.dk.Indsamlet til Arbejderens Støttefond i april 2017Læserbidrag 7.719 kr.Kommunistisk Parti Amager 1.150 kr.Kommunistisk Parti Nørrebro 6.350 kr.Kommunistisk Parti København Nord 3.364 kr.Kommunistisk Parti København Syd 12.000 kr.Kommunistisk Parti Vestsjælland 300 kr.Kommunistisk Parti Storstrøm 100 kr.Kommunistisk Parti Syddanmark 400 kr.Kommunistisk Parti Midtjylland 11.600 kr.Kommunistisk Parti Randers 300 kr.Kommunistisk Parti Nordjylland 950 kr.Andet 20.810 kr.I alt 65.043 kr.
STØT ARBEJDEREN Årets indsamling til Arbejderen har nået flotte 310.000 kroner. Nu og her kan du støtte ved at deltage i forårsfrokost på Amager den 25. maj og i Aabybro den 24. juni.
I 1971 styrtede et ungarsk rute-fly ned i Øresund kort før landing i Københavns Lufthavn. 31 mennesker omkom.Siden, i over 46 år, har der ikke været en ruteflyulykke med dødelig udgang i eller omkring Nordens største lufthavn.I samme periode er lufthavnens passagertal imidlertid steget med næsten 300 pct. - fra otte mio. årligt i 1972 til et forventet tal her i 2018 på godt 30 mio. Samt med nu over 800 daglige starter og landinger, ofte med flere end 100.000 passagerer om dagen.Den fornemme sikkerhedsstatistik skyldes ifølge Københavns Luft-havns trafikchef, Dan Meincke, først og fremmest, at man gennem årtier har opbygget en stringent ' læringskultur', hvor man konstant lærer af tidligere både større og mindre fejl med det ene formål konstant at forbedre sikkerheden.»Hver eneste gang, vi laver en ændring i lufthavnen, bliver der udfærdiget en risikovurdering af en ekspertgruppe.På samme måde bliver der lavet en hændelsesudredning, hvis der ude på banerne sker brud på sikkerhedsproceduren, f. eks. hvis en bus mod reglementet kører om bag et fly, der er ved at blive skubbet bagud og bort fra gaten. Alt har til formål at forbedre sikkerheden,« forklarer han.Hvis et fly eller et køretøj kører på baneområdet uden tilladelse, kaldes det i luftfartssprog for en runway incursion, og den slags hændelser registrerede Københavns Lufthavn syv af i fjor.Det var en svag stigning fra seks i 2016, og gennemsnittet af de seneste fem år ligger på 6,5 hændelser om året.FugleradarDan Meincke fastslår imidlertid, at ingen af disse ' nær-ved-hændelser' i fjor kunne betragtes som decideret alvorlige, bl. a. fordi hver enkelt bane i lufthavnen har tre, fire eller fem forskellige sikkerhedspunkter, der skal overtrædes, før en alvorlig ulykke kan indtræffe.Et særskilt sikkerhedsområde, man har meget fokus på i Københavns Lufthavn, er de mange trækkende gæs omkring Amager.Hvis en gås bliver suget op i en flymotor under start, kan konsekvensen i værste fald blive fatal. Af samme årsag har lufthavnen konstant to skytter på vagt i lufthavnsområdet.Men i løbet af foråret tager man et afgørende sikkerhedsskridt på området ved at indlede installeringen af en decideret fugleradar i lufthavnen.Den ventes at kunne blive taget helt i brug senere på året.»Den vil gøre os endnu skarpere på overvågningen af især gæs,« siger trafikchefen, der har følgende beroligende budskab til flyrejsende med nagende angst for luftens farer: »Der er intet i flytrafikken i en lufthavn, der er tilfældigt. Alt er planlagt og prøvet af tusinder af gange før. Og lige så snart, noget afviger bare en smule fra det aftalte, bliver der lavet rapport på det, så det ikke sker igen.«.lha@berlingske.dk 


DET HAR JEG LÆRT OM PENGE: Inden John Norden blev kendt for at stifte sammenligningsportalen mybanker. 
Delen af det kvinde-lig, som mandag eftermiddag blev fundet i vandkanten på den sydvestlige del af Amager, har fået hoved, ben og arme skåret af.- Der er tale om en bevidst afskæring, lød det i går fra drabschef Jens Møller, Københavns Politi, efter at torsoen havde været undersøgt på Retsmedicinsk Institut.Hvad der nærmere er foregået - og ikke mindst om torsoen tilhører den forsvundne 30-årige Kim Wall - blev dog ikke afklaret.- Vi kan sige, at længden på torsoen gør, at der ikke er noget, der taler imod, at det kan være Kim Wall, men vi ved det ikke endnu, siger Jens Møller.30-årige Kim Wall var passager på ubåden Nautilus, da den med Peter Madsen som kaptajn stævnede ud fra København torsdag for snart to uger siden.Døde om bord46-årige Peter Madsen har efter anholdelsen og sigtelsen for drab fortalt, at Kim Wall døde om bord på ubåden som følge af en ulykke.Efterfølgende smed han kvinden i vandet på et ikke nærmere defineret sted i Køge Bugt.Under den del af hans forklaring, der blev frigivet fra retten, blev formuleringen brugt, at han havde ' begravet hende til søs'.Hvad ordlyden dækker over, og hvad der nærmere menes, oplyses ikke.Siden ubåds-mysteriet tog fart, har omfattende undersøgelser med dykkere og marineskibe i Køge Bugt været resultatløse.Men mandag aften satte fundet af overkroppen straks gang i spekulationer om, at det kunne være Kim Walls.Politiet har intet meldt ud om, hvad Peter Madsen eventuelt har fortalt i forhold til, hvordan han skilte sig af med den døde kvinde på ubåden.Ligsynet blev foretaget allerede mandag aften, mens den egentlige obduktion fortsatte i går.Dna udtagetDrabschef Jens Møller fortalte, at der nu er udtaget materiale fra overkroppen til dna-undersøgelse, som skal matches med noget, politiet har indhentet fra Kim Walls omgivelser tidligere på ugen.I går var Forsvarets dykkere i gang hele dagen og undersøgte kystlinjen ved det naturområde på det sydvestlige Amager og nord for Køge Bugt, hvor torsoen drev i land.Politiet har fået fire-fem henvendelser siden mandag, der går på, at der muligvis kan have været set andre ligdele.Flere steder tjekkesDerfor fortsatte dykkerne med at undersøge flere steder, blandt andet et sted i Københavns Havn.Også Hjemmeværnet er involveret i eftersøgningen.De søger til lands ved kystlinjen.Det vil de fortsætte med de næste par dage med hjælp fra beredskabsstyrkerne.Retspsykiater: Det kræver meget at partere et lig- Det tager lang tid, og det er enormt krævende både fysisk og psykisk at partere et lig.Sådan fortæller retspsykiater Henrik Day Poulsen, efter at det er kommet frem, at den torso, man fandt mandag eftermiddag, har fået skåret arme, ben og hoved af som følge af en bevidst handling.Nemt at undgå sporHan vurderer, at det kun er helt særlige personer, der kan begå sådan en handling.- Man skal sætte sig ud over, at det er et menneske, man er i gang med at partere.Gerningsmænd ser i disse situationer ikke deres ofre som personer, når de er i gang med parteringen. Det er meget teknisk, siger Henrik Day Poulsen i generelle vendinger.Han fortæller desuden, at det ikke er alle personer, der bare kan partere et lig. Det er noget, som kræver utrolig meget planlægning.- Det kræver meget fysisk styrke, fordi knoglerne i for eksempel hoften er store. At hugge hovedet af kræver også enorm kraft, siger han og fortsætter: - Du skal også vurdere, hvilke redskaber du skal bruge. En køkkenkniv er ikke stærk nok til det, så det kræver også, at du nøgternt kan planlægge, hvordan du skal gøre.- Kan man partere en person ved et uheld? - Det er ikke noget, man lige gør. Det er noget, der tager tid, og som sagt skal man finde nogle redskaber. Det er ikke noget, man kommer til, forklarer Henrik Day Poulsen.- Kan man gøre det i en panikhandling? - Det ville jeg vurdere, at man ikke kan. Det er ikke noget, som du bare lige ordner på to minutter - det kræver noget ro. Det er for drastisk til at gøre i panik.Han kan dog godt sætte sig ind, hvorfor en gerningsmand vælger at partere et lig.- Det er en smart måde at skjule et lig og ikke mindst identiteten på.- Nu er jeg ikke retsmediciner, men jeg ved, at man bruger tandsæt som en af metoderne til at identificere folk på, og det er jo smart, hvis det ikke findes.- Og desuden sletter man en del spor ved at smide det i vandet. Det viser, at gerningsmanden har tænkt sig om, siger han.linette@eb,dk;fleck@eb.dk ;ccl@eb.dk ;kmr@eb.dk Længden på torsoen gør, at der ikke er noget, der taler imod, at det kan være Kim Wall.Fakta: ER DET KIM WALL?Dna skal vise, om overkroppen tilhører den forsvundne svenske journalist.

Så er det atter blevet tid til Kofoeds Skoles store socialøkonomiske julemarked! Det finder sted nu på onsdag mellem klokken 12 og 17 i Nyrnberggade 1 på Amager.Kofoeds Skole lover masser af god musik og underholdning på dagen.Skolens side på Facebook bliver hen ad vejen opdateret med program.Igen i år disker eleverne op " med lækker julemad og julepynt samt et væld af gode julegaveideer. På markedet vil man blandt andet kunne købe vintagetøj, håndlavede skindprodukter samt redesignede træog tekstilvarer." Markedet er gratis og åbent for alle. Overskuddet fra salget går til Kofoeds Skoles arbejde med socialt udsatte mennesker i Danmark.Kofoeds Skole er en selvejet ikke-statslig organisation, hvis arbejde hviler på et kristent og folkeligt grundlag, der respekterer det enkelte menneskes værdi og ligeret.Den inderste kerne i denne holdning er den kristne næstekærlighed og solidaritet, der ikke skal forkyndes i ord, men vises gennem varme og respekt i alle skolens aktiviteter.Som elev på Kofoeds Skole kan man få råd og vejledning til at komme videre i livet. Skolens værksteder har til formål at ruste eleverne til at komme ud på arbejdsmarkedet og at styrke deres sociale og personlige færdigheder. Værkstederne fungerer som " almindelige arbejdspladser", der både tilbyder faglige udfordringer og et godt arbejdsmiljø.Desuden kan eleverne vælge mellem 130 forskellige kurser, fra musik og madlavning til yoga.Kofoeds Skole blev grundlagt i 1928.nyrnberggade 1, København S onsdag 13. december klokken 12 - 17 Læs: menneskermedmere.dk.
KØBENHAVN Kofoeds Skole på Amager byder på god musik, lækker julemad og et væld af julegaveideer.
At den klassiske musik for alvor er kommet ind i en global tidsalder, fik man et levende indtryk af, da man mandag aften havde oplevet de danske radiosymfonikere spille Carl Nielsen i San Francisco og mindre end tre døgn senere overværede New York-filharmonikernes koncert med Bartók og Mahler i DR Koncerthuset forrest på Amager.Det globale islæt blev ikke mindre påfaldende, da en båndet besked over Koncerthusets højttalere forkyndte: " Velkommen til koncert med DR SymfoniOrkestret". Musikerne fra New York, der for længst havde indtaget deres pladser på scenen, blev forståeligt nok forvirrede over den spredte latter fra scenen.Den pudsige episode blev imidlertid hurtigt glemt, da orkestrets 50-årige chefdirigent, Alan Gilbert, trådte op på podiet og slog an til Béla Bartóks fantastiske " Musik for strengeinstrumenter, slagtøj og celeste" fra 1936.Værket spilles ikke bare af det sædvanlige strygerkorps, men også af et batteri slagtøj samt et flygel og en harpe.Celestet (navnet på dette instrument har noget med dets " himmelske" klang at gøre) er placeret i midten af orkestrets strengt symmetriske opstilling.Med sine fire nogenlunde lige lange satser har værket en varighed på godt en halv time og er en kolossal teknisk og musikalsk udfordring for ethvert ensemble.Blandt sande Bartók-fans har det en så ikonisk status, at den lange titel forkortes til blot musikken - udtalt med et beundrende tonefald og henført beundring i blikket.Det blev til fulde forløst af New York-filharmonikerne, hvor man noterede sig en markant overvægt af kvindelige musikere i alle strygergrupper.Aftenens koncertmester hed dog Frank Huang.Han fik både i Bartóks musik og i den efterfølgende Mahler-symfoni, den fjerde i Gdur fra tiden omkring 1900, vist sine fremragende færdigheder.Fireren indtager en særstilling i Mahlers symfoniske oeuvre, ikke alene på grund af dens overvejende pastorale karakter, men også fordi dens tempoangivelser, skrevet på tysk, mere end antyder dens " magelige" karakter: Den korte tekst rummer hele seks forskellige ord og vendinger, der understreger, at musikerne skal tage den med ro.Det er en symfoni, det er vanskeligt ikke at blive fortryllet af - især når det fremføres med et så knivskarpt og superdelikat spil som det, New York-orkestret leverede under Gilberts taktstok og årvågne blik.Var der enkelte passager - som eksempelvis begyndelsen på fjerdesatsen - hvor det næsten blev for lækkert/ langsomt, tangerende det selvsmagende? Måske, men det ændrede sig hurtigt, da den tyske sopran Christina Landshamer med fin indlevelse istemte den barnligtuskyldige lied " Das himmlische Leben" (Det himmelske liv), der bringer symfonien til en smuk og såre logisk afslutning.Det blev det helt rigtige punktum for en bjergtagende torsdagskoncert, så et ekstranummer måtte føles upassende.Bifaldet var ellers til det.Ved flere lejligheder har jeg påstået, at DRSO gennem de senere år er rykket op i den øverste verdensklasse. Hvor stor en kompliment det i grunden er, blev understreget på en aften, hvor USA's ældste orkester, grundlagt i 1842, demonstrerede, hvad den betegnelse i musikkens vidunderlige verden dækker over. J.kultur@k.dk 
koncert New York Philharmonic og Alan Gilbert imponerede i DR Koncerthuset på Amager.
På Amager Fælled Skole brygger to små piger på en hjemmelavet eliksir med hyldeblomst som hovedingrediens, mens de Konservatives spidskandidat Jakob Næsager beredvilligt lader sig fotografere på legepladsen.Den 43-årige politiker har valgt at møde Berlingske på skolen, fordi den på positiv vis taler ind i hans vision for København i fremtiden.Ifølge Jakob Næsager er byens fornemmeste opgave de næste fire år nemlig at vende nedturen i de københavnske folkeskoler og sikre en betydelig bedre skolegang for kommunens børn.Det har Amager Fælled Skole formået, og her er lave karakterer, højt fravær samt lærerog elevflugt byttet ud med det modsatte. Nu møder både børn og medarbejdere ind hver dag, eleverne klarer sig bedre fagligt, og tilslutningen til skolen er pludselig stor: »Tidligere kunne skolen knap nok få elever til to skolespor, og nu kan den fylde fem klasser pr. elevårgang. Eleverne strømmer til, lærerne strømmer til, trivslen er høj, karakternerne er fine, og fraværet er lavt,« siger Jakob Næsager.Forventninger i fokusJakob Næsager mener, at der for længe har været for lidt fokus på, hvad Københavns børn skal have ud af deres skolegang, og at Københavns Kommune har været for forsigtige med at kommunikere forventninger til skoleledelserne rundt omkring i byen: »København har en af landets dyreste folkeskoler, men desværre også en af landets ringeste.Jeg ser rigtig gerne, at vi får en af landets bedste. Rigtig meget af hensyn til børnene, men også af hensyn til samfundet,« siger Jakob Næsager.I dag bruger Københavns Kommune ifølge nøgletal fra Indenrigsministeriet årligt 68.904 kr. pr. elev. Til sammenligning bruger eksempelvis Dragør Kommune 50.617 kr., Frederiksberg Kommune 58.107 kr. og Gentofte Kommune 52.139 kr. Karaktergennemsnittet for bundne prøvefag i København var sidste skoleår 7,1, mens det var 7,6 på Frederiksberg, 7,7 i Dragør og 8,2 i Gentofte.»De sidste otte år har der været meget fokus på at få sat bygningerne i stand, og det har været rigtig fint, men eleverne bliver bare ikke dygtigere af at blive sat ind i en ny bygning.Derfor er det nødvendigt at have fokus på kvaliteten af det, der sker inde i bygningerne, og det har der været for lidt af. Den københavnske folkeskole er ikke økonomisk udsultet, og investeringen skal gerne afspejle sig i trivslen og det faglige miljø,« siger Jakob Næsager og fastslår, at »vi vil ikke være røven af 4. divison, men superligaen.« Ifølge ham er det et spørgsmål om at sætte en retning, som begejstrer medarbejderne og derfor tiltrækker landets allerdygtigste skolelærere, for det vil smitte af på eleverne og søgningen til den enkelte skole.»På Amager Fælled Skole har man arbejdet målbevidst med værdierne og med, at man kommer i skole for at lære noget. Det er ikke ligegyldigt, om man har en pjækkedag, og med den tilgang har skolen fået en turn around,« siger Jakob Næsager.Han fortæller, at skolen blandt andet har frabedt sig, at elever holder ferie udenfor skoleferien.Selv vil Jakob Næsager kommunikere kommunens mål klarere, så ingen er i tvivl om succeskriteriet, ligesom han er villig til at skifte skoleledere ud i jagten på en bedre københavnsk folkeskole: »En skoleleder skal ikke kunne sidde og putte sig, mens eleverne sakker længere og længere bagud i trivsel og fagligt. Der er lærere og ledere, vi har måttet sige farvel til, og jeg er ikke bange for at tage handsken op og meddele nogle, at deres tid ender,« siger Jakob Næsager.Afskedigelserne skal ske med børnene for øje, for de er ikke tjent med at skulle bruge hverken halve eller hele år af deres skolegang med halvsløj ledelse: »Eleverne skal ikke være forsøgskaniner, så jeg forventer, at forbedringerne sker relativt hurtigt,« siger Jakob Næsager.Flugten til privatskolerI dag er der stor forskel på de københavnske folkeskolers popularitet, og mens nogle skoler er så populære, at ejendomsmæglere kan sælge villaer på, at et hus ligger i et bestemt skoledistrikt, kan naboskolen have svært ved overhovedet at blive fyldt op. Jakob Næsager håber, at hans tiltag vil udligne det skel og sikre privatskolerne en sund konkurrence: »Vi har måttet lukke nogle skoler ned, fordi søgningen var for lille, og der var blandt andet en naboskole hernede, hvor det slet ikke fungerede.Men inden vi når så langt ud, at størstedelen i et skoledistrikt flygter fra den lokale folkeskole og vælger en privatskole, er vi politikere nødt til at handle. Det er jeg klar til,« siger Jakob Næsager.perd@Berlingske.dk Fakta: SERIESpidskandidatens KøbenhavnTil efteråret er der kommunalvalg, og i København kæmper ni spidskandidater om at få mest mulig indflydelse i Danmarks hovedstad. Men hvor skal byen egentlig hen  og på bekostning af hvad? I en ny serie har de ni kandidater mødt Berlingske på en valgfri lokation, som taler ind i deres vision for fremtidens København.Vi har allerede interviewet Cecilia Lonning-Skovgaard (V), Niko Grünfeld (Alternativet), Alex Vanopslagh (LA), Frank Jensen (S), Sisse Marie Welling (SF), Ninna Hedeager Olsen (Ø) og Anna Mee Allerselv (R) i artikler, der kan findes på b.dk 7,1 Karaktergennemsnittet for bundne prøvefag i København seneste skoleår.BLÅ BOG:Jakob NæsagerAlder: 43 år.Bosat på Amager med en kæreste.Flytter til Sydhavn i efteråret.Medlem af Borgerrepræsentationen siden 2009.Uddannet Cand. jur. fra Københavns Universitet.Arbejder som kontorchef i Statsforvaltningen.
Selv om der bliver postet mange penge i Københavns folkeskoler, er byens skolebørn ikke tilstrækkeligt dygtige, mener Jakob Næsager (K). Han vil have mere retning og klarere forventninger, og det kan koste nogle skoleledere og lærere deres job.
Et af Danmarks mest kendte hoteller, Bella Sky, er blevet solgt.Hotellet bliver købt af norske Wenaasgruppen i en handel, der ifølge TV 2 løber op i mere end en milliard kroner.Bella Sky ligger i Ørestad på Amager og blev opført i 2011. Hidtil har hotellet været ejet af investeringsfonden Solstra Capital Partners. Hotellet har fire stjerner og 812 værelser fordelt over 23 etager.Med opkøbet ejer Wenaasgruppen nu fire hoteller i København. I forvejen havde nordmændene Radisson Blu Scandinavia, Park Inn by Radisson og Radisson Blu Royal.Det familieejede Wenaasgruppen er et af Skandinaviens største investorer i ejendomme.Med Bella Sky ejer Wenaasgruppen nu i alt 24 hoteller.»Vores strategi er at eje store hotelejendomme med god beliggenhed i de største byer i Europa, og her passer Bella Sky ind i vores eksisterende portefølje,« siger Lars Wenaas, administrerende direktør i Wenaasgruppen.Størstedelen af hotellerne ligger i Skandinavien, mens Wenaasgruppen også har hoteladresser i blandt andet Rusland og Spanien.Gruppen havde i 2016 en omsætning på 1,9 milliard kroner.I dag bliver Bella Sky drevet af BC Hospitality Group A/ S. De vil efter den nye aftale fortsætte med at drive hotellet som lejer.Sælgeren, Solstra, er også begejstret for handlen. De lufter muligheden for, at den nye milliardsum skal bruges til opkøb af nye hoteller.»Frasalget af Bella Sky baner vej for en endnu mere markant opkøbs-og ekspansionsstrategi for Solstra og BC Hospitality Group fremover,« siger Oscar Crohn, der er managing partner i Solstra Capital Partners.mikd@berlingskemedia.dk 
Et norsk selskab har købt det danske hotel Bella Sky. Prisen lyder på cirka 1,5 milliard kroner ifølge TV 2.
Hvor bor du? »Jeg bor på Christianshavn. Nede i den billige ende, synes Mikael Simpson, der også bor på Christianshavn. Jeg bor i en lejlighed, som ligger rigtig fint klemt inde mellem Christiania og kanalen. Jeg holder meget af stedet herude og har boet her i syv år nu og også gået på Christianshavns Gymnasium«. Hvad kendetegner dit kvarter? »Christianshavn er et meget unikt kvarter på den måde, at du har en masse forskellige mennesker samlet på meget lidt plads. Christiania tiltrækker en masse turister, og så ligger Udenrigsministeriet her også. Samtidig bor her en del kreative typer, kunstnere og skuespillere sammen med de indfødte christianshavnere.Det er lidt en storby i storbyen.Så er det også et meget smukt kvarter med en interessant historie. Christianshavn blev finansieret af trekantshandelen, og du kan virkelig mærke historiens vingesus, når du går gennem de små, brolagte gader«. Er der noget, du hader ved dit kvarter? »Jeg bryder mig ikke så meget om den voldsomme trafik af mennesker, som er her på grund af Christiania. Der er mange, som bruger Christiania som et pitstop til at tanke op og så køre ud i andre kvarterer for at afsætte deres varer, og de er som regel ikke så hensynsfulde. Christiania er udfordret på mange måder, men det, vi alle sammen godt kan lide ved København, er den skævhed, som Christiania i høj grad bidrager til«. Hvad er dit eget yndlingskvarter? »Det er Christianshavn tæt forfulgt af Amager. Der er mange ' ægte' mennesker, der bor derude. De er sgu ret ligeglade med, hvad der sker i resten af København, hvor vi bare suser af sted i friværdi og dyr kaffe. Livet går sin gang på Amager, og jeg nyder meget at cykle derude.Amager kommer til at blomstre de næste år. Det er jeg sikker på«. Har du et stamsted? »Eiffelbar, selvfølgelig. Og så den lille kaffebar Parterre, som ligger lige, hvor jeg bor. Men Eiffelbar er min favorit brune bodega, og det hænger sammen med klientellet, som kommer der. Jeg elsker den diversitet, der er blandt barens gæster.Der er aldrig to aftener, som er ens.Der er selvfølgelig de lokale, men også nogle kreative fra arkitektskolerne, et par fodboldentusiaster og nogle unge mennesker fra gymnasiet. Jeg har sågar fejret juleaften på Eiffelbar de sidste to år med mine to søstre. Jeg ville dog ønske, at de fik fadølsanlæg, men så kan det godt være, stedet ændrede lidt karakter til et vandhul. Nu er det mere et samtalekøkken end et vandhul«. Hvis du fik en stor pose penge, hvad ville du så forandre i byen? »Jeg ville bygge flere almene boliger. Det er en usund måde, København i øjeblikket udvikles på, hvor man udstikker jord til den private kapital, som så kan bygge dyre ejerboliger og spise befolkningen af med et holdkæftbolsje i form af et eller andet almennyttigt rum. En park. En svømmehal. Det synes jeg, er uværdigt for København. Det har altid været en by for familier bygget på en tanke om, at almindelige mennesker skal kunne bo og arbejde i byen. Det er jo truet i dag ligesom mange andre steder i verden«. Hvad har København for meget af? »Vi har for mange af de her kæder såsom 7-Eleven, Espresso House og Irish Pub. De skyder op over det hele. Og så er der også for meget vejarbejde, selvfølgelig«. Hvor er byen grimmest? Det er den i de nye områder, hvor der ingen charme eller menneskeligt præg er.Hvor området er designet på en computer ud fra en eller anden arkitekts ambitioner.Noget, der kendetegner dansk design, er det, som Wegner sagde: at vi er gode til at lave møbler, som passer til menneskets proportioner. Det virker, som om man har glemt det i planlægningen af de nye bydele«. Hvor lugter der bedst? »Det gør der hvor som helst i byen om foråret, når det lige har regnet på nylagt asfalt«. Hvad kunne København lære af udlandet? »Rigtig mange byer i udlandet kunne lære meget af København. Selvfølgelig er jeg fascineret af større byer, og jeg nyder at være i New York, men livet er virkelig en kamp de steder. Der er en rå virkelighed, som er enormt inspirerende, hvis man er godt polstret. København er en fantastisk by, men det er også en by, der er truet ligesom alle andre storbyer af den her galopperende boligspekulation.Vi skal sætte foden på bremsen og beskytte det skøre og skæve København«.christian.nobel@pol.dk 
Rockmusiker og nyslået soloartist Carl Emil Petersen er glad for duften af byen efter nyfalden regn - og så elsker han Amager.
Hvor bor du?»Jeg bor i Sydhavnen, i Scandiagade. Og der flytter jeg aldrig fra. Jeg har boet der i 17 år eller sådan noget lignende, og det er det fedeste miljø«. Hvad kendetegner dit kvarter? »Vi er en stor broget flok af mennesker, der bor derude, men vi kommer hinanden rigtig meget ved. Der er nogle store dejlige gårdhaver i min gade, hvor vi tit sidder og drikker kaffe, spiser mad og hygger os sammen. Vi passer på hinanden.Det er fandeme et fedt område«. Hvor går du hen og hører musik? »Jeg kan godt lide de lidt ældre spillesteder som Vega, Parken og Pumpehuset.Men jeg har også været til mange gode koncerter ude i den nye Royal Arena.Mig og en flok kammerater, vi går altid ud og hører musik. Jeg kan lide en masse forskellig musik, men især rock. Så det' sgu fint. Men den seneste koncert, jeg var til, var faktisk med Suspekt i Forum.Det var eddermame sejt. Jeg har aldrig været til sådan en hiphop-raprap-koncert før. Nu kender jeg Emil fra Suspekt (Emil Simonsen, bedre kendt som Orgi-E, red.), så derfor skulle jeg ind at høre det. Og det var pissefedt lavet! Stemningen var superfed, folk var superfede«. Hvor får man byens bedste kaffe? »Lige herovre på Prolog Coffee Bar i Kødbyen.Verdens bedste kaffe. Det er to superkaffenørder, der har stedet, og de er så seje. Rister deres bønner selv og går virkelig op i det. Deres kaffe smager fantastisk, så den skal man virkelig prøve«. Hvad er dit stamsted? »Hvis jeg skulle vælge en stambar, er det nok Fermentoren hernede i Kødbyen.Jeg kan bedst lide at drikke øl fra de små mikrobryggerier frem for en Carlsberg eller Tuborg. Skal jeg have en øl, vil jeg gerne betale lidt ekstra for noget, der rent faktisk smager af noget og virkelig sparker røv. Livet er for kort til lorteøl«. Hvad er dit favoritspisested? »Jeg går meget ud og spiser, så der er mange gode steder. Men jeg elsker især Restaurant Alchemist på Østerbro. Det er et show af rang derinde. Det er faktisk kunst. Og så elsker jeg at gå en tur ind til min ven Habib på Den Fede Kylling i Westmarket. Han laver en fantastisk friturestegt kylling med trøffelmayonnaise.Den skal alle prøve! Til gengæld nægter jeg at gå på Jensen's Bøfhus. Det er jo værre end plejehjemsmad. Jeg vil gerne have mad af høj kvalitet, som der er lagt sjæl i, så hvorfor skulle jeg gå derhen? Og hvorfor har andre lyst til det? Det har jeg svært ved at forstå«. Hvad er din yndlingsårstid i byen? »Det er nok efteråret. Farverne er så smukke på den tid. Det er så fedt, når farverne begynder at changere i rød-gule nuancer. Men jeg elsker København på alle tidspunkter af året. Jeg har ingen hadeårstid. Vi har det pissegodt her i København.Året rundt, mand«. Hvad er det bedste sted i byen? »Det fedeste sted i hele København er Amager Fælled. Jeg elsker at tage derud med en kande kaffe og bare sidde og glo.Du clearer hele lortet oppe på øverste etage på den måde. Du kan bare være i dine egne tanker. Derfor er det så forfærdeligt, at kommunen vil bygge derude.Det er jo et flere tusind år gammelt naturskønt sted, som de spolerer ved at lave en del af det om til betonbyggeri. Det er så synd«.Hvad er det værste sted i byen? »Strøget. Jeg hader Strøget. Argh, folk, de skubber og maser, og det kan bare ikke gå stærkt nok. Det er skrækkeligt. Jeg er også ret træt af storcentre som Fisketorvet og Field's, selv om jeg godt nok selv kommer der indimellem, må jeg indrømme«. Hvis du var borgmester, hvad ville du så ændre? »Jeg ville selvfølgelig sørge for, at hele Amager Fælled bliver bevaret. Jeg synes, politikerne inde på rådhuset burde tænke sig lidt mere om. Der er så mange andre steder, man kunne vælge at bygge nyt. Hvorfor lige netop der, hvor der er så bevaringsværdig en natur? Jeg er vokset op på Amager, og dengang var hele fælleden nærmest overladt til sig selv. Det er forfærdeligt at se, hvor meget af den vilde natur der lige så stille forsvinder«. Hvad går du en stor bue uden om i byen? »Nørreport Station. Jeg synes sgu, der er så koldt og betonpræget der. Det sted undgår jeg bare helst«. Hvad kan gøre dig flov i København? »Den måde, nogle folk behandler hinanden på. Der er en tendens til, at folk bliver mere og mere egocentrerede, synes jeg, og ikke forstår, hvor godt vi faktisk har det, men bare er negative. Det er en trist udvikling«.ibyen@pol.dk .
John Michael Jensen, også kendt som Hotdog-John, er ikke meget for Jensen's Bøfhus. Til gengæld elsker han Amager Fælled.
I mange år har det været en tradition blandt teologistuderende i København at tage til studentergudstjeneste fredag først på eftermiddagen i Trinitatis Kirke nær Rundetårn i indre København. Efter at have hørt en medstuderende afprøve sine evner på prædikestolen er de kommende teologer gået den korte tur tilbage til fakultetsbygningen på Købmagergade og videre ned i kælderen, hvor fredagsbaren Teo-bar holdt til. Her har de festet til langt ud på natten.Den tradition er blevet lidt sværere at opretholde. For når fredagens studenterprædiken slutter i Trinitatis Kirke, er der i dag lidt langt fra det københavnske latinerkvarter ud til Søndre Campus på Amager, hvor Det Teologiske Fakultet - og dermed også Teo-bar - flyttede ud i februar.Sådan er der nogle traditioner, der går tabt ved en flytning, siger Anne Sofie Nissen.Hun sidder i Markedspladsen i Det Teologiske Fakultets nye bygning på Amager. Navnet dækker over et stort lyst rum med højt til loftet, hvor de studerende kan mødes og spise frokost. Ved siden af hende sidder Jakob Engelstad, der ligesom hende er 21 år og går på 2. semester. Begge nåede kun et enkelt semester i lokalerne på Købmagergade, hvor Det Teologiske Fakultet holdt til i 45 år." Vi havde ikke et stort tilhørsforhold til den gamle bygning, men det var fedt, at vi nåede at gå der og få den der følelse af at ligge ' midt i det hele'. Derudover blev vi påvirket af, hvad andre tænkte om flytningen. De ældre studerende snakkede meget om flytningen og var nervøse for, hvad den ville betyde.Der var generelt en idé om, at Købmagergade var det dejlige, og nu skulle vi så sendes i eksil på Søndre Campus," siger Anne Sofie Nissen.Begge studerende er glade for at være kommet ud i en bygning med mere plads, lys, et bedre indeklima og med andre studerende rundt om sig. Men de er også spændte på, hvad flytningen til den nye moderne bygning på Amager kommer til at betyde for fakultetets ånd og identitet.Jakob Engelstad henviser til en samtale, han havde med en, der læste på teologi for 30-40 år siden." Han havde et stærkt minde om, hvordan Livgarden gik forbi på Købmagergade, mens han sad og terpede græske verber, og han kunne huske bygningens smalle trapper, hvor man stødte ind i sin forelæsers taske. Det er minder, vi ikke kommer til at få her. Jeg kan mærke, at vores studieråd gør meget for at skabe traditioner, som teologi skal huskes for og giver os et særligt præg her på det nye campus," siger han.På det sociale plan bliver det ifølge dem begge nok svært at opretholde traditionen med studentergudstjeneste og fredagsbar. Til gengæld kan teologernes fodboldhold håbe på flere tilskuere, da de spiller lige i nærheden af Søndre Campus, siger Jakob Engelstad." Fodbold erstatter studenterprædiken.Det kan være overskriften på din artikel." I alt forlod cirka 5000 teologi-og jurastuderende det gamle universitetsområde i Købehavns gamle middelalderbydel i februar. Og det kan mærkes, hører Det Teologiske Fakultets dekan, Kirsten Busch Nielsen, fra dem, der færdes i byen hele tiden.På samme måde mærker de studerende, at de nu er en del af et universitetsmiljø med 16.000 studerende." Når man går ud af læsesalen, undervisningslokalet eller kontoret, får man virkelig en oplevelse af at være i en universitetsverden, og man kan forestille sig, at fremtidige teologistuderende vil se sig selv mere som universitetsstuderende.Men de er først og fremmest teologer og har en stærk identitet i det." Kirsten Busch Nielsen viser rundt i den nye bygning, som er fyldt med lyse rene vægge og glasruder og -døre, som gør det muligt at se ind i undervisernes kontorer og forelæsninger. Hun minder om at være stille, da hun viser en læsesal frem, hvor unge sidder og læser.Bygningens læsepladser har skabt meget debat under den første tid i den nye bygning, da der ifølge de studerende er alt for få af dem. I stedet må de søge efter pladser på fællesarealer, hvilket de ikke er glade for. Det er man ifølge Kirsten Busch Nielsen i gang med at løse.Ser man bort fra manglen på læsepladser, er de to specialestuderende Mette Mikkelsen og Louise Dixen Hansen positivt overraskede over den nye bygning. 26-årige Mette Mikkelsen husker sig selv som rasende, dengang det viste sig, at fakultetet skulle flytte." Latinerkvarteret og al historien i det indre Købehavn var jo en stor del af vores identitet. Jeg kan huske historierne om, hvordan teologistuderende som de eneste i gamle dage havde lov til at tigge ved Gråbrødretorv. Vi har skullet sluge en kamel, men jeg kan også se rationalet i, at vi flytter tættere på andre studerende. Før kunne man isolere sig på studiet.Nogle studerende mødte nærmest ind i nattøj og satte sig på læsesalen for derefter at gå uden at tale med nogen.Det gør man ikke mere." Louise Dixen Hansen tror også, det er godt, at teologi bliver mindre isoleret." Teologer skal jo netop ud og arbejde i et fællesskab, men vi har lidt levet i en osteklokke på Købmagergade, hvor vi ikke behøvede at omgås andre. Nu er vi en del af noget større," siger hun. J.skov@k.dk Fakta: Sagen kortI 2006 blev det fra politisk hold besluttet, at Københavns Universitet skulle skille sig af med de historiske adresser i Indre By og samle sig i tre store campusser. Universitetet beholder dog sin bygning på Vor Frue Plads, hvor administrationen sidder. I februar flyttede Det Teologiske Fakultet og Det Juridiske Fakultet som de sidste til Søndre Campus på Amager, hvor de nu er samlet med det humanistiske fakultet.
Det Teologiske Fakultet har taget afsked med sin centrale placering i København og er nu ved at opbygge en ny faglig identitet lidt længere fra bykernen. Fornyelsen er på mange måder tiltrængt, men udfordrer også traditionerne.
Mere end 12.000 unge står i dag uden en praktikplads, og derfor må næsten 8.500 i skolepraktik i stedet for at opleve, hvordan det er at være på en rigtig arbejdsplads.Det ærgrer Henrik Mielke, adm. direktør i den landsdækkende entreprenørvirksomhed Enemærke &amp; Petersen.»Vi har som samfund en forpligtelse til at sikre, at de unge får en uddannelse. Skolepraktik er bare ikke godt nok sammenlignet med at få en rigtig praktikplads. Derfor er jeg ked af at høre, at det er nedadgående i kommunerne med hensyn til at stille krav om uddannelsesklausuler,« siger Henrik Mielke.Samme melding lyder fra Jan Elving, indehaver af Øens Murerfirma på Amager, der med sine 250 ansatte er et af de største i København.300 lærlinge på 26 år»Jeg vil ikke blande mig i politik, men når det er skatteydernes penge, som kommunerne bygger for, er det vel også kun ret og rimeligt, at der bliver stillet krav om, at skatteydernes børn får mulighed for at komme ind på arbejdsmarkedet,« siger Jan Elving.»Det har altid været en politik hos os, at vi skulle have mindst 10 pct. lærlinge og ligge et sted mellem 10 og 15 pct. Vi har snart uddannet 300 lærlinge i de 26 år, som vi har eksisteret,« tilføjer han.Ifølge nye tal fra Undervisningsministeriet var der i juli næsten 12.500 unge, der stod uden praktikplads. Ca. 8.500 gik i skolepraktik, mens de resterende 4.000 var praktiksøgende.Samtidig viser en ny undersøgelse, at færre kommuner i dag stiller krav om, at der skal følge praktikpladser med, når en virksomhed vinder og får tildelt en kommunal opgave.Antallet af unge, der står uden praktikplads, svinger meget. Men de seneste 10 år har tendensen været støt stigende.Ved årsskiftet 2007/ 2008 var det kun omtrent 3.300 unge, der havde problemer med at finde en praktikplads.Flere uden praktikpladsAntallet begyndte dog at stige voldsomt under finanskrisen.I sommeren 2010 var antallet steget til næsten 9.500. Men selv efter at krisen er ebbet ud, er antallet af unge uden praktikplads fortsat med at stige.Derfor opfordrer Jan Elving fra Øens Murerfirma sine kollegaer til at tage flere lærlinge.»Vi tror på, at det er en god forretning på sigt at tage lærlinge, men vi gør det også, fordi alle skal have en chance.Og jeg kan bare se, hvor meget vores lærlinge vokser i løbet af et lærlingeforløb,« siger Jan Elving.rasmus.l.bendtsen@finans.dk dorte.boddum@finans.dk 
 Det er ærgerligt, at over 12.000 unge i dag står uden praktikpladser. Derfor bør flere virksomheder tage praktikanter, lyder det fra to af landets store virksomheder inden for bygge-og anlægsbranchen.
Med medbragte fakler deltog omkring 100 fremmødte i aftes i et fakkeltog på Sydvestpynten af Amager for at mindes den svenske journalist Kim Wall, hvis lemlæstede torso i mandags blev fundet i strandkanten ved Klydesøen på Vestamager.Arrangør af mindehøjtideligheden var Sofie Sønderup, der er stifter af gruppen Forsvundne Personer.»Det er vigtigt, at vi tænder lys i mørket. Det er sådan en frygtelig sag, og hvis vi kan vise vores empati over for de pårørende, synes jeg, det er et rigtigt godt budskab at sende,« lød det fra Sofie Sønderup ved fakkeltogets begyndelse.Hun lagde ikke skjul på, at sagen om den døde kvinde fra ubåden har gjort voldsomt indtryk på hende.»Jeg bor lige i nærheden, og jeg har selv rendt rundt hernede med min hund og kigget efter hende. At der kommer denne her afslutning, er jo simpelthen så forfærdeligt.« Deltagerne gik i aftenstunden mod det sted, hvor Kim Walls lemlæstede krop drev i land.Her holdt de fremmødte ét minuts stilhed, tændte faklerne og sang ' Du som har tændt millioner af stjerner', ligesom sognepræst Annelise Mehlsen fra den lokale Skelgårdkirke holdt en kort tale og bad en bøn.»Det er vigtigt, at folkekirken er til stede - ikke kun ved glædelige begivenheder, men også ved en anledning som denne,« sagde præsten til BT og fortsatte: »Journalistens død har fyldt mange med afmagt, sorg og angst. Blandt andet har jeg hørt fra folk, der ellers bader dagligt ved Dragør, at de for tiden ikke tør bade af frygt for at møde noget i vandet.«.Håber på opklaringOgså 52-årige Kaare Grundtvig deltog ved mindehøjtideligheden sammen med sin kone.»Når noget så forfærdeligt sker, så vil vi gerne være med til at vise sympati og støtte til familien. Det er helt uforståeligt, hvad der er sket,« siger Kaare Grundtvig, der bor i Tårnby.Han håber, at sagen bliver opklaret - især for de efterladtes skyld.»Det kan jo godt være, at hun er faldet i ubåden, men det er meget mærkeligt at reagere ved at skære liget i småstykker og smide det i havet.Jeg håber meget, at det bliver opklaret for hendes families skyld. Det er så frygteligt, hvad de må gå igennem,« tilføjer han.Kim Wall forsvandt efter en tur med ubåden Nautilus 10. august. Ejeren af ubåden, den 46-årige opfinder Peter Madsen, sidder fængslet sigtet for drab. Han siger, at der skete en ulykke på den skæbnesvangre tur.baa@bt.dk ,larh@bt.dk '' Det er vigtigt, at vi tænder lys i mørket. Det er sådan en frygtelig sag Sofie Sønderup, arrangør.
MINDET Fakkeltog på Amager i aftes. Kim Walls skæbne har rørt mange.
Flere gravide i hovedstadsområdet skal have mulighed for at føde på mindre fødeklinikker med hjælp fra en jordemoder, de kender, og i roligere omgivelser end på de store og ofte travle fødeafdelinger.Det mener Socialdemokratiet, der nu lægger op til at åbne to jordemoderdrevne fødeklinikker for normale fødsler - de skal ligge på henholdsvis Amager og Bispebjerg hospitaler.»Vi kan se, at fødselstallet de kommende år vil fortsætte med at stige med flere tusinde ekstra fødsler. Det er fantastisk og livsbekræftende, men det kræver også, at vi fra politisk hold tænker os grundigt om. Vi skal sørge for, at vi har medarbejdere og plads til de mange nye fødsler, samtidig med at vi indretter os efter de ønsker, som kvinderne har,« siger formanden for regionsrådet i Region Hovedstaden, Sophie Hæstorp Andersen (S).Udspillet kommer, efter at de store fødeafdelinger er kommet under hårdt pres som følge af et stigende fødselstal og en succesrig, men ressourcekrævende praksis med at igangsætte stadigt flere fødsler.Dette har ført til en hård kritik af arbejdsforholdene og har gjort det svært at tiltrække det fornødne antal medarbejdere. Det har også resulteret i, at flere fødende må omvisiteres til andre hospitaler, ligesom et stigende antal kvinder vælger at føde derhjemme. Alligevel er der de senere år sket et væsentligt løft af indsatsen for de fødende, så Danmark i dag har verdens laveste mødredødelighed, spædbarnsdødelighed og spædbarnssygelighed.Fremskridtene kædes også sammen med, at der er sket en centralisering med færre og større fødeafdelinger med tilknyttede neonatalafdelinger.Blandt læger er der skepsis over for forslaget om nye jorde moderdrevne fødeklinikker, som ikke fysisk befinder sig tæt på den ekspertise, der er på de store fødeafdelinger - eksempelvis neonatalafdelinger.Professor på Rigshospitalets gynækologiske klinik Øjvind Lidegaard kalder det »tosset, hvis man bilder sig ind, at tilsvarende resultater vil kunne opnås på fødeklinikker eller ved hjemmefødsler løsrevet fra fødeafdelingerne« : »Det er normeringerne på fødeafdelingerne som skal op, hvis denne enestående kvalitet skal fastholdes.« I Jordemoderforeningen er man mere positive over for forslaget og vurderer, at en klinikløsning kan være med til at give kvinder flere valgmuligheder og samtidig give jordemødre mulighed for at søge ansættelse på andre enheder end de store specialafdelinger.step@berlingske.dk 
Jordemoderdrevne klinikker på Amager og Bispebjerg hospitaler skal skaffe plads til det stigende antal fødsler i Region Hovedstaden, foreslår regionsrådsformand. Læger er skeptiske.
Det blev kaldt et modigt valg, da bestyrelsen for Danmarks Akvarium i 2012 valgte at ansætte en kommercielt orienteret kvinde som Dorte Gleie som direktør for det spritnye akvarium på Amager, der skulle puste nyt liv i den hensygnende turistattraktion.For lige så meget, Dorte Gleie vidste om ledelse, lige så lidt vidste hun på det tidspunkt om fisk.Men hele transformationen fra det gamle, nedslidte akvarium i Charlottenlund til Den Blå Planet, der med sine syv millioner liter vand skulle blive Nordeuropas største og mest moderne akvarium, krævede også en direktør med viden om andet end fisk. Udover den logistiske opgave med at flytte fisk og medarbejdere skulle der udarbejdes en ny strategi og ny organisationsplan for den meget større oplevelsesinstitution.Og her var Dorte Gleie med sin fortid i oplevelsesbranchen, bl. a. syv år i Tivoli med ansvar for havens gæstevendte funktioner, som en fisk i vand.»At få en organisation til at fungere, at få skabt sammenhængskraft og få tingene til at lykkes. Og i sidste ende, selvfølgelig, at se, at det giver vores gæster nogle fantastiske oplevelser.Det, synes jeg, er spændende. Det har jeg trænet mig i gennem det meste af min karriere,« siger hun. »Jeg kan lide at gå forrest og sætte retning. Min rolle er ligesom dirigentens for et stort orkester, der skal få alle til at give den bedste lyd.« I dag ved Dorte Gleie betydeligt mere om fisk og naturvidenskab end dengang i 2012.Og hun er ikke mindst blevet bevidst om, at Den Blå Planet også har en vigtig opgave med at formidle viden om livet i havet og betydningen af naturbevarelse.Hun har også, synes hun selv, fået et fint forhold til de henved 20.000 fisk og andre havdyr, hun dagligt omgiver sig med.»Dyrepaserne og de naturvidenskabelige medarbejdere griner ad mig, når jeg taler med fiskene og tillægger dem menneskelige egenskaber,« siger hun. »De påstår, at man ikke kan snakke med en fisk eller se på den, om den er glad.« I fritiden har bl. a. skisport, mad og vin været blandt Dorte Gleies fritidsinteresser. Men efter at hun kom til Den Blå Planet, har hun fået en ny passion. Nemlig dykning.»Jeg tænkte, at når jeg nu skulle være i denne verden, hvad var så mere naturligt end at komme derned, hvor fiskene bor, og opleve dem i deres naturlige element? Så jeg tog dykkercertifikat, og det har åbnet en helt ny og fantastisk verden for mig.« Dorte Gleie bliver 50 år 19. april.tmp@berlingske.dk Fakta: DORTE GLEIE BLÅ BOGUddannet cand. merc. i international business fra CBS i 1994.2002-2005: Sektormanager i Select Service Partner, der varetager caféer og restauranter bl.. a i lufthavne og på togstationer.2005-2011: Vicedirektør i Tivoli med ansvar for restauranter.2011-2012: Direktør i Tivoli med ansvar for haven.Siden 2012 adm. direktør for Danmarks Akvarium/ Den Blå Planet.
50 på onsdag. Dorte Gleie elsker at gå forrest og sætte retning. I 2012 fik hun ansvaret for at flytte Danmarks Akvarium til Den Blå Planet på Amager, Nordeuropas største og mest moderne akvarium.
I Københavns Byret står tre mænd tiltalt for at have udsat to hjemløse svenskere for særlig grov vold den 12. april 2017 i Haveforeningen Vennelyst på Amager i København og efterfølgende kaste dem i voldgrav, hvor den ene hjemløse druknede.Første retsdag var i går, hvor anklageren som den første rejser sig op foran den fyldte retssal og fremlægger anklageskriftet." I forening og efter fælles aftale eller forståelse har de udøvet vold mod forurettede, idet de kastede en sten i hovedet på ham og tildelte ham adskillige slag og spark på kroppen og i hovedet, mens han lå ned, med syningskrævende flænger i ansigtet til følge, hvorpå de kastede eller tvang ham ned i en nærliggende å," læser anklageren højt fra anklageskriftet til det nævningeting, der er indkaldt, fordi sagen - der sidste forår vakte stor opmærksomhed - kategoriseres som særligt alvorlig, når anklagemyndigheden kræver fængsel på fire år eller mere.De tiltalte er to 21-årige venner og en 42-årig mand, der også er far til en af de yngre mænd.Sammen med hver sin forsvarer sidder de tre mænd på venstre side af retssalen og kan se lige over på de seks nævninge. Faderen nægter sig skyldig, mens de to 21-årige erkender, at de er delvist skyldige, idet de har slået og sparket begge hjemløse gentagne gange i hovedet og på kroppen.Ifølge anklageskriftet har de dog også ført en tornegren op i endetarmen på den ene hjemløse og tvunget ham ned i den nævnte å, hvor han dagen efter blev fundet død.Derfor er de to unge desuden tiltalt for grov vold under særdeles skærpede omstændigheder med døden til følge.Men ifølge den ene 21-åriges vidnesbyrd var der dog blot tale om et ganske almindeligt slagsmål. Det startede, fordi de to unge, der var på besøg i den 42-åriges kolonihave, gik forbi et hus på vejen, hvor de opdagede, at to hjemløse var brudt ind for at bruge stedet som varmestue." Jeg ser ind i huset. Den ene bukker sig med det samme.Den anden stiller sig op og vinker," siger den 21-årige til anklageren og vinker selv med hænderne for at vise det for nævningetinget: " Det virker mærkeligt. Så derfor går jeg rundt om huset og kigger ind. Jeg fortæller dem: ' I skal ikke være her'." Men så begynder den hjemløse at fægte, råbe og tage fat i ham, oplyser den 21-årige mand som forklaring på, at han selv slog og sparkede den hjemløse, fordi han følte sig truet af manden, som var kraftigt beruset." Jeg løb tilbage til min fars hus og fortalte ham, at der var indbrudstyve i et andet kolonihavehus. Og så løb jeg tilbage til manden, der skubbede mig, så jeg væltede. Efterfølgende hørte jeg et plask.Han faldt nok i vandet, fordi han var fuld," siger han.De tre tiltalte forklarer alle fra vidneskranken, hvordan faderen fik hjulpet den ene hjemløse op fra vandet.Anklageren har også indkaldt den yngre mand, der ringede til politiet om aftenen, efter at han opdagede den ene af de hjemløse, der febrilsk og drivvåd for rundt ude på en trafikeret vej." Han ser meget diffus ud og prøver at standse bilerne ved at gå ud foran dem. Jeg løber halvvejs ud på vejen og får ham trukket ud på fortovet, mens han mumler en blanding af svensk og engelsk.Han siger noget i stil med ' Min ven er ved at blive dræbt'. Men jeg tænker på at yde førstehjælp og ringer til alarmcentralen - alt imens jeg også prøver at få forbipasserende til at hjælpe os. Uden held," siger han og fortæller, at han ikke følte sig taget helt alvorligt af personen på alarmcentralen.Det krævede to opkald til 112 og et til 114, før der blev sendt både ambulance og politi.På gerningsstedet ledte politiet om aftenen efter den hjemløses ven, men fandt ham ikke.Ad flere omgange faldt den berusede hjemløse hen og fortalte også, at vennen i stedet befandt sig i en lejlighed et helt andet sted. Først dagen efter fandt politiet den druknede svensker - ikke i en lejlighed, men i åen.Det var den 42-årige far, der endte med at gå til politiet, efter at have forsøgt at få de to 21-årige til at melde sig. De to mødte derfor et par dage efter selv op hos politiet i april sidste år og har siden siddet varetægtsfængslet.Der vil i løbet af de næste uger være flere retsdage, hvor blandt andet kæresten til en af de tiltalte og en beboer i Haveforeningen Vennelyst skal vidne i sagen.hoegholm@k.dk Han faldt nok i vandet, fordi han var fuld.21-ÅRIG ANKLAGET OM HJEMLØS SVENSKER, DER SIDEN BLEV FUNDET DRUKNET.
Et nævningeting i Københavns Byret skulle i går høre forklaringerne i en sag, hvor tre mænd står tiltalt for sidste år at have tæsket to svenske hjemløse i en kolonihave på Amager og kastet dem i en voldgrav. Det kostede ifølge anklagemyndigheden nemlig den ene hjemløse livet. Han druknede.
Ejer, leje eller andel? 
MINE ØKONOMISKE VALG Radiovært Iben Maria Zeuthens dyreste eje er en spritny el-ladcykel, der kan transportere hende og sønnen ud til nyttehaven på det yderste af Amager. 
Hvis de københavnske skatteborgere ender med en regning på knap to mia. kr., fordi byggeplanerne for Ørestad Fælled Kvarter er skrottet, er ansvaret Frank Jensens (S).Det mener Venstre og de Konservative i Københavns Borgerrepræsentation.Da Venstres spidskandidat, Cecilia Lonning-Skovgaard, tirsdag sidst på eftermiddagen kontaktede overborgmester Frank Jensen, var det ifølge hende med et klart budskab.Først og fremmest lod Cecilia Lonning-Skovgaard overborgmesteren vide, at Venstre nu ville tilslutte sig de Konservatives forslag om at se på, hvorvidt Ørestad Fælled Kvarter kan flyttes fra de omdiskuterede seks procent af Amager Fælled til den tidligere losseplads, som ligeledes er placeret på fælleden og står til at skulle være campingplads.Samtidig fastslog hun, at Venstre ikke løb fra den indgåede aftale om at bygge 2.500 nye boliger på den gamle strandeng, såfremt lossepladsgrunden skulle vise sig ikke at være egnet til det planlagte boligkvarter.»Jeg forsikrede Frank Jensen om, at vi fortsat stod ved den gamle aftale, og at vi alene ønskede at få undersøgt det her ene realistiske alternativ,« siger Cecilia Lonning-Skovgaard.Derfor er hun overrasket over, at meldingen har fået overborgmesteren til at sætte en stopper for byggeplanerne og i medierne kritisere Venstre og de Konservative for at forlade et flertal og derved få byggeplanerne til at smuldre.»Man kan ikke både stå fast og samtidig gå fra et flertal. Jeg kan godt se, at man kan sige det til Berlingske, men her fanger bordet,« sagde Frank Jensen onsdag til Berlingske.Den kritik preller imidlertid af på Cecilia Lonning-Skovgaard: »Det undrer mig meget, at Frank Jensen i den grad har fået ordene galt i halsen, og det vidner om en presset overborgmester, der har brug for at skyde på Venstre og de Konservative.Men det er ikke os, der har trukket stikket på den oprindelige aftale; det er overborgmesteren, og det må han tage ansvar for,« siger hun.Ifølge Cecilia Lonning-Skovgaard er der intet til hinder for, at der sideløbende med planlægningsarbejdet for det oprindelige byggefelt, som først skal behandles i Borgerrepræsentationen næste år i september, også bliver udført økonomiske og miljø-og boligmæssige undersøgelser af lossepladsgrunden.»Så meldingen får os bestemt til at tænke, om Frank Jensen hele tiden har villet ud af aftalen, for det her er ikke, hvad hverken Venstre eller de Konservative lægger op til.Derfor er det også fair, at det er overborgmesteren, som kommer med et bud på, hvordan regningen på de knap to mia. kr. ikke ender hos skatteborgerne,« siger Cecilia Lonning-Skovgaard.De Konservatives spidskandidat, Jakob Næsager, som er manden bag ideen om at flytte byggeriet, forstår ligesom Venstre ikke, at Frank Jensen forsvarer sin beslutning ved at skyde på Borgerrepræsentationens blå partier: »Vi vil ikke stå i vejen for, at byggefeltet kan flyttes over på den tidligere lossepladsgrund, hvis det viser sig at være en mere optimal placering.Men hvis det ikke er tilfældet, står vi fortsat ved placeringen fra 92-aftalen. Så vi løber ikke fra noget, og jeg synes, at overborgmesteren ser desperat ud, når han forsøger at fremstille det sådan,« siger Jakob Næsager, der er optaget af, at det ikke skal koste kommunen penge at flytte byggefeltet.Men har overborgmesteren ikke ret i, at I ikke længere bakker op om et flertal, når I pludselig åbner for at undersøge en alternativ byggegrund? »Nej, for jeg synes, at man som ansvarlig i bystyret har et ansvar for at se på, om den aftale, man indgik for 25 år siden, stadig bygger på den klogest mulige placering.«.perd@berlingske.dk Man kan ikke både stå fast og samtidig gå fra et flertal.Frank Jensen, Københavns overborgmester.
Det er en presset overborgmester, som forsøger at placere ansvaret for de skrottede byggeplaner på Amager Fælled hos V og K, lyder det fra partierne. Det er ikke os, som endegyldigt har trukket stikket, siger Venstres spidskandidat.
Der går ikke lang tid, fra jeg har sat mig ved siden af hende den søde pige til festen, til der kommer en anden gut og blander sig i vores samtale.Han virker også interesseret i hende, men han adresserer sine spørgsmål til mig, sikkert for at skyde direkte på konkurrenten.Og da min accent efter få sætninger afslører, at jeg for nylig er flyttet til København, er han hurtig til at spørge, hvor jeg kommer fra.Da jeg har svaret ham, spørger han prompte, om jeg var involveret i Tønder-sagen.Det er næsten ti år siden nu, men jeg husker tydeligt, hvor meget den kommentar dræbte mit festhumør og slog midlertidige skår i min glæde over at være flyttet til København.Flash forward til nutiden. Jeg bor på Vesterbro i København og går rundt i forårssolen og ligner de andre københavnertyper, mens jeg har den spritnye sæson af verdens mest populære podcast, Serial, i ørerne. Pligtstof for kulturarbejdere.Denne nye podcast hedder S-Town (altså Shit-Town), og den tager udgangspunkt i en henvendelse om et mord, som ureksperten John B. McLemore fra den lille by Woodstock i den sydøstlige amerikanske stat Alabama, sender til folkene, der producerer Serial. Podcasten ender dog efter en række plot-tvist med at centrere sig om Brian Reeds ganske grundige og empatiske forsøg på at forstå den dybt farverige John B., som han bliver kaldt igennem det meste af podcasten.John B. er, finder vi hurtigt ud af, en kompleks person, der konstant balancerer på den hårfine grænse imellem det gale og det geniale. Hans position i samfundet er derfor også kompleks, og han er på samme tid respekteret og en lille smule marginaliseret.Jeg er for så vidt enig med størstedelen af anmelderkorpset i, at det er en ret fremragende podcast.Men der er en meget grundlæggende ting, der generer mig.For da jeg hørte de første to sæsoner af Serial, var jeg ikke i tvivl om, hvorfor det var vigtigt at fortælle de historier. I begge tilfælde drejede de sig om at undersøge centrale systemer i det amerikanske samfund, henholdsvis retsvæsnet i første sæson og militæret i anden sæson.Men S-Town er anderledes på det punkt. Her handler det først og fremmest om at forstå personen John B., mens undersøgelsen af et system primært sniger sig ind på os ad bagvejen.For igennem titlen S(hit)-Town og setup'et, hvor New York-journalisten Brian Reed besøger den lille by i Alabama, bliver det meget svært at undgå, at vi har den lille ' lortebys' interne dynamikker ret centralt i vores undersøgelse.Men mere end egentlig at få en rigtig forståelse af den lille by, lægger udkantstematikken sig primært over historien som en forståelsesramme for, hvorfor den på mange måder progressive og oplyste John B. har haft så forfærdeligt hårdt et liv.Når vi snakker om, hvilke effekter der er mest ' effektive' i forhold til at skabe kløfter imellem by og land, så tror jeg, at vi her står med en af de største skurke.Jeg tror, at den forståelsesramme, som man automatisk trækker ned over alt det, der ikke er storbyen, er noget af det mest dræbende for moralen og den gensidige forståelse.Med navne som Tønder-sagen, Amager-manden, Brønderslev-sagen og S-Town kendetegner man stederne som noget radikalt anderledes end det centrum, hvorfra ' vi' kigger på ' dem'.S-Town kunne sagtens have heddet John B. eller noget helt tredje. Tønder-sagen kunne sagtens have heddet noget, som ikke samtidig havde den effekt at stigmatisere en del af landet.Okay, ham gutten til festen havde sikkert stadig været en klovn, scoremarkedet kan være tough. Men jeg tror virkelig, at de her ting betyder noget, hvis vi vil prøve at møde hinanden. I USA såvel som i lillebitte Danmark Emil Eggert Scherrebeck er freelance kulturskribent og musikanmelder ved Information.Klummen er udtryk fra skribentens egen holdning.debat@information.dk Okay, ham gutten til festen havde sikkert stadig været en klovn, scoremarkedet kan være tough.Men jeg tror virkelig, at de her ting betyder noget, hvis vi vil prøve at møde hinanden.
Automatreaktioner om alt det, som ikke er storbyen, er noget af det mest dræbende for den gensidige forståelse mellem land og by. Med navne som Tønder-sagen, Amager-manden, Brønderslev-sagen og ' S-Town' definerer man stederne som noget radikalt anderledes end det centrum, hvorfra ' vi' kigger på ' dem'.
To gange på to år har Københavns Kommunes Teknik-og Miljøforvaltning - på et område, der er omfattet af den samme lokalplan - begået den samme fejl og givet byggetilladelse til at bygge større, end lokalplanen tillader.De to byggerier, som har fået de ulovlige byggetilladelser, ligger cirka 50 meter fra hinanden ved Amager Strandvej.Tilbage i april 2014 gav Teknik-og Miljøforvaltningen byggetilladelse til boligbyggeriet ' Nordtårnet', selv om projektet var 211 kvadratmeter større end tilladt.»Vi er rigtig kede af den fejl, der er sket, og jeg kan oplyse, at forvaltningen har gennemgået sin praksis vedrørende dispensationer.Som følge heraf er det besluttet at omlægge en del af sagsbehandlingen for at sikre, at disse situationer ikke opstår i fremtiden«, skrev Teknik-og Miljøforvaltningen i juni 2015 til Amager Øst Lokaludvalg, da fejlen var opdaget.Men lige lidt har forvaltningens bestræbelser tilsyneladende hjulpet. For to år senere, i juni 2016, gav forvaltningen byggetilladelse til en ombygning af et gammelt industribyggeri, Amager Strandvej 122, til boliger, selv om projektmaterialet at byggeriets samlede areal ville blive 232 kvadratmeter større end tilladt i lokalplanen.Projektet overskrider derfor det tilladte byggefelt ud mod Amager Strandvej. Fejlen blev opdaget i april i år, på et tidspunkt hvor byggeriet var godt i gang. Også denne gang beklager Teknik-og Miljøforvaltningen.»Vi har givet en byggetilladelse, som ikke er i overensstemmelse med lokalplanen, og det skulle vi selvfølgelig ikke have gjort«, siger Pia Holm Nielsen, centerchef i Center for Byudvikling.Hvordan kan det lade sig gøre, at I har omlagt proceduren for at undgå en bestemt type fejl, og så sker den alligevel forholdsvis kort tid efter? »Det er simpelthen en fejl, hvor vi overser, at man overskrider byggefeltet, og det kunne en anden procedure ikke have rettet op på. Bygherren har vist os tegningerne mange gange, han har ikke været opmærksom på, at han søgte om lov til at bygge for stort, og det har vi heller ikke.Derfor sker fejlen, og den skulle selvfølgelig have været undgået«, siger Pia Holm Nielsen.Men Lone Rasmussen køber ikke, at der skulle være tale om en fejl. Hun er formand for ejerforeningen i Strandgården, der ligger bag Cavalet House, som det ombyggede fabriksbyggeri er døbt. Flere af boligerne i Strandgården mister udsigt og vil komme til at opleve et forøget indkig i deres lejligheder på grund af ombygningen.Og for Lone Rasmussen at se er overskridelserne af det tilladte antal kvadratmeter del af et større mønster.»Lokalplanerne for området bliver hele tiden ændret, og der bliver givet masser af dispensationer. Og hver eneste gang der bliver ændret i forhold til lokalplanen, er det til fordel for bygherrerne og mod naboernes interesser. Hver eneste gang. Så efter min opfattelse er der ikke tale om fejl, men om helt bevidste handlinger«, siger Lone Rasmussen.Kommunen: Kun mindre gener Når et byggeri bliver opført i strid med lokalplanen,har kommunen pligt til at lovliggøre det ulovlige byggeri. Det kan ske på to måder: enten ved at bede bygherren om at rive det allerede opførte ned og genopføre det - denne gang i overensstemmelse med lokalplanen. Eller forvaltningen kan dispensere fra lokalplanen.Ulempen ved den første mulighed er, set med kommunens øjne, at bygherren kan kræve erstatning af kommunen, hvis det uomtvisteligt er forvaltningen, der har begået fejlen. Hvilket det er i dette tilfælde.»Der er (...) tale om en sagsbehandlingsfejl begået af forvaltningen«, skrev forvaltningen i november i år i en redegørelse om sagen og påtager sig dermed hele skylden for miseren.Hvis kommunen havde forlangt byggeriet ' fysisk lovliggjort', som det hedder, skulle de allerede opførte stålkonstruktioner rives ned, og en stor del af projektet laves om. Desuden vil otte på forhånd solgte lejligheder hver især blive 29 kvadratmeter mindre. Kommunen kunne med andre ord se frem til at skulle betale en betragtelig erstatning til bygherren.Hvor stor er det ikke muligt at få oplyst.Kommunens juristers vurdering af erstatningsansvarets omfang er nemlig stemplet som fortrolig.Man har da også valgt den anden mulighed, nemlig »... en retlig lovliggørelse af overskridelsen af byggefeltet«. Hvilket på jævnt dansk betyder, at man på efterbevilling giver dispensation til det ulovlige byggeri.Det har man gjort, fordi der efter forvaltningens mening »... er tale om en mindre overskridelse af byggefeltet, som vurderes til at være af begrænset betydning for naboer mv.«, og at »... lovliggørelsesomkostningerne vil stå i misforhold hertil«. »Vi er som forvaltning forpligtet til at ' anlægge en proportionalitetsbetragtning', altså at vælge en løsning, som står i et rimeligt forhold til de gener, det ulovlige byggeri medfører for naboerne. Vores vurdering har været, at generne ikke var store nok til at forlange nedrivning, og det har medlemmerne af Teknik-og Miljøudvalget været enige i. Det er jo dem, der i sidste ende bestemmer«, siger centerchef Pia Holm Nielsen.Den vurdering er Lone Rasmussen slet ikke enig i.»Forvaltningen kalder det mindre ændringer og gener, og de argumenterer blandt andet med, at man må finde sig i bor i en by. Det er jeg sådan set ikke uenig i. Problemet er blot, at her er der tale om mennesker, som for mange millioner kroner har købt lejligheder i tiltro til, at der ikke var så meget indkig, som de nu bliver udsat for, når byggeriet er færdigt. Og det holder simpelthen ikke, at man ikke kan stole på en lokalplan«, siger hun.Men den ulovlige tilladelse til at overskride byggefeltet og bygge for meget er ikke den eneste fejl, forvaltningen har begået i denne sag. I lokalplanen er det gamle industribyggeri faktisk udpeget som bevaringsværdigt. Derfor er der forholdsvis strikse begrænsninger på, hvor meget en ombygning må ændre på de eksisterende forhold.»En meget uheldig proces«Blandt andet står der i lokalplanen, at murede facader ikke må overfladebehandles, at udsmykning i form af gesimser, indfatninger (...) og anden facadeudsmykning skal bevares, samt at tagbelægninger skal udføres i de oprindelige materialer.Teknik-og Miljøforvaltningen har imidlertid givet bygherren dispensation for en lang række af de begrænsninger, lokalplanen sætter for ombygning af et bevaringsværdigt byggeri.Det har forvaltningen ret til at gøre, men er så også forpligtet til at vurdere, om naboerne skal orienteres og have mulighed for at komme med indsigelser mod dispensationerne. Og det glemte man.Pia Holm Nielsen, kan du godt forstå, at mennesker, som er blevet udsat for den form for forvaltning, I har praktiseret i denne sag, kan have en fornemmelse af, at de ikke bliver hørt? At der bliver taget langt mere hensyn til bygherrerne end til naboerne, og at hvis der bliver begået fejl, så lovliggør man blot fejlene med en dispensation? »Det er en meget uheldig proces, der har været i denne sag, og jeg er rigtig ked af, hvis folk i området ikke føler sig hørt.Det har ikke været vores intention - der er tale om en menneskelig fejl«, fastholder Pia Holm Nielsen.Heller ikke politikerne i Teknik-og Miljøudvalget har været begejstrede for forvaltningens håndtering af byggesagerne på Amager Strandvej.»Det samlede udvalg kritiserer skarpt forvaltningens administration af denne lokalplan, den konkrete sag samt en tilsvarende tidligere sag. Udvalget kritiserer, at byggetilladelserne er givet i modstrid med lokalplanen, og udvalget kritiserer hele sagsgangen«, skrev udvalgsmedlemmerne blandt andet i referatet fra udvalgets møde i slutningen af november.Teknik-og miljøborgmester Morten Kabell (EL) kan godt forstå, at naboerne til Cavalet House er vrede. »Den er fuldt berettiget, for det her er simpelthen uacceptable fejl. Derfor har hele det politiske lag også været rasende over, at forvaltningen har lavet sådanne fejl. Det er bare ikke i orden«, siger Morten Kabell.kim.faber@pol.dk Efter min opfattelse er der ikke tale om fejl, men om helt bevidste handlinger Lone Rasmussen, ejerforeningsformand Det er en meget uheldig proces der har været i denne sag, og jeg er rigtig ked af, hvis folk i området ikke føler sig hørt Pia Holm Nielsen, centerchef.Fakta: BEVARING Uddrag fra lokalplanen par. 6, stk. 15Ændringer skal (...) tage udgangspunkt i den pågældende bygnings stilart, således at der opnås en god helhedsvirkning.Facader i blank mur må ikke overfladebehandles.(...) der skal tages udgangspunkt i traditionen for den pågældende bygnings stilart.Tagbelægninger skal udføres i materialer som oprindeligt.
BYUDVIKLING Naboer til ombygget industribyggeri på Amager føler sig groft trynet af Teknikog Miljøforvaltningen. Her beklager man flere fejl.
PragmatikerenFrank Jensen var vred. Han følte sig svigtet, isoleret og udsat for en politisk manøvre, som var lidt for smart. »Det her skal de sgu ikke bede mig om,« sagde han. Aldrig i livet ville han stå der som den eneste, der forsvarede det omstridte byggeri på Amager Fælled.Det var ikke alle underskrifterne, heller ikke den spidssnudede frø, Johan Olsens sang eller opråbet fra kokken Nikolaj Kirk, der fik overborgmesteren op i det røde felt og til atvende på en tallerken den tirsdag eftermiddag i september. Det var politik. Og hvad han opfattede som svigt og brud på en gammel aftale, der fik overborgmesteren til at slå bremsen i. Og er der noget, Frank Jensen ved noget om efter 30 år i toppen af Socialdemokratiet, er det svigt og brud på aftaler.Frank Jensen sad med ledelsen af den socialdemokratiske gruppe på sit kontor på Københavns Rådhus. De var i gang med at gennemgå dagsordenen for gruppemødet klokken fem, da en ansat fra sekretariatet stak hovedet ind og fortalte, at Venstres spidskandidat, Cecilia Lonning-Skovgaard, nu ville have undersøgt en alternativ placering af det nye kvarter i Ørestaden med 2.500 boliger. Det havde hun sagt på Politikens hjemmeside.Det kunne lyde som en mindre taktisk forskydning, men for Frank Jensen betød det, at han med et slag stod alene. SF og Radikale var for længst sprunget fra, Enhedslisten havde aldrig været med, og nu var de borgerlige partier, Venstre og Konservative, tilsyneladende også på retræte. Partifællerne omkring bordet blev venligt sendt ud af kontoret. Nu skulle der handles. Overborgmesteren tilkaldte sin direktør Peter Stensgaard Mørch og et par af kommunens øverste embedsmænd og ringede til Venstres spidskandidat for at høre, hvad i alverden hun havde gang i. Jo, den var god nok. Men Venstre stod stadig bag beslutningen om byggeriet på det oprindelige grund, forsikrede Lonning-Skovgaard, hvis alternativet - en gammel losseplads, som er udlagt til campingplads - skulle vise sig ikke at kunne bruges.Men for Frank Jensen var løbet kørt, også selv om embedsmændene advarede om, at fredningen af den nye grund skulle ophæves af Folketinget. På det efterfølgende møde i den socialdemokratiske gruppe fik Frank Jensen opbakning til at undersøge en flytning af byggeriet, og det meddelte han i Danmarks Radio sidst på aftenen. »Jeg er jo ikke lavet af sten,« sagde han og forklarede, at protesterne havde gjort indtryk på ham. Men først og fremmest skød han på det store svigt fra regeringspartiet Venstre.Dermed indkasserede Frank Jensen det største nederlag i sin tid som overborgmester. Et nederlag ikke bare for ham selv, byggeriet og kommunens troværdighed, men også for den samarbejdslinje, han havde forfulgt, siden han i januar 2010 satte sig i stolen efter Ritt Bjerregaard.Det var to måneder til valget, og Sagen om Fælleden truede med at eksplodere, og en grøn vælgerbølge kunne i sidste ende koste ham posten som overborgmester. Skulle Frank Jensen gå over i historien som den, der lukkede en mere end hundredårig socialdemokratisk epoke i hovedstaden? Selv bruger han bevidst udtrykket »hvis jeg får en periode til som overborgmester«. Og det er ikke kun falsk beskedenhed fra en politiker, som har mærket på sin krop, hvad det vil sige at tabe.Uanset om det er politikere eller embedsmænd, man taler med, så er der en ting, de alle siger om Frank Jensen: Han er pragmatiker, driftssikker og fabelagtig dygtig til at finde kompromiser. »På rådhuset befinder han sig i en klasse for sig. Der er ham og alle de andre,« som en tidligere embedsmand formulerer det.Han er »en dreven spiller«, som andre formulerer det - »en lidt storebroragtig type, som de andre borgmestre kan læne sig op ad, mens de får lov at skeje ud.« Frank Jensen går efter bolden og beskæftiger sig ikke med ting, der ikke kan lade sig gøre - ud over slag i luften som legalisering af hash. Han taler med folk i korridorerne, lytter, giver og tager. Samtidig har han været båret frem af et København i blomstrende vækst. Der er byggekraner overalt, nye bydele skyder op, og København er en god by at bo i, viser internationale ranglister.Men med Amager Fælled gik det galt. Et par uger forinden var han udvandret fra et TV-interview med TV 2 Lorry om konsekvenserne af byggeriet. »Jeg gider ikke debattere mere med dig,« sagde han og gik væk fra kameraet, hvilket var usædvanligt for den kontrollerede overborgmester. Alle er enige om, at han indimellem har et iltert temperament, men det bliver som regel kun luftet i lukkede forsamlinger.Og oftest fordi nogen beklikker hans hæderlighed, ikke leverer det, de skal, eller forhandlinger skrider for langsomt frem.Frank Jensen bor selv på Islands Brygge lige ved siden af Amager Fælled, hvor han løber flere gange om ugen og ofte tager sit barnebarn med over for at samle græs til hestene på rideskolen.Indimellem er han blevet standset af lokale borgere: »Du holder fingrene fra det her område,« har de sagt til ham. Og det, der er værre. Manden, der har brugt meget tid de senere år på at profilere sig som grøn bykonge med egen plan om at blive CO2-neutral - masser af cykelstier og dieselbilerne ud af byen - var ved at blive skubbet tilbage i en position som den sorteste af de sorte.Da Ritt Bjerregaard i 2005 gik til valg på at skaffe 5.000 boliger til 5.000 kroner om måneden, var det med samme ambition om en blandet by, hvor man kan bo uanset tegnebogens tykkelse. Men hendes strategi var en helt anden.Ritt Bjerregaard troede, at hun ved at stille sig op med den store megafon kunne få opbakning til et politisk projekt om fællesskab og plads til alle, der vil. Men et halvt år før valget sprang først Radikale og til sidste SF fra beslutningen om at bygge 1.500 boliger på Kløvermarken på Amager. Hendes høje cigarføring betød, at alle gik efter at spænde ben for planerne.Ritt Bjerregaard er som type Frank Jensens absolutte modsætning. Han har hverken hendes politiske brutalitet eller ønske om at skabe konflikt som politisk metode. Som en embedsmand siger, så kunne man en gang imellem få lyst til at klippe ham karset og iklæde ham en sort rockerjakke, når han skulle forsvare kommunen udadtil. Mens Ritt Bjerregaard kantede sig igennem, men var god til at få borgerne i tale, så er det lige omvendt med Frank Jensen.Andre undrer sig over, at Radikale og SF ikke er blevet banket på plads af overborgmesteren i sagen om Amager Fælled. De brød også en gammel aftale, men det var Venstres kandidat, der fik den politiske afklapsning.Frank Jensen forberedte opgøret med Ritt Bjerregaards linje fra den første dag. Det skulle være slut med, at embedsmændene i det særprægede københavnske bystyre brugte det meste af deres tid til at spænde snubletråde ud for hinanden, forklarer han. I stedet ville Frank Jensen skabe en fælles kampånd for København og inddrage alle partier, borgmestre og lokale kræfter. Sådan gjorde man i Aalborg, hvor han kom fra. Man trak på samme hammel og kæmpede for sin by.Men når man mest satser på resultater på de indre linjer, så koster det andre steder. En politisk modstander kalder ham »visionsløs« og en »driftsoverborgmester«. Andre taler om, at han ikke udnytter den platform, som posten som overborgmester burde være i forhold til at profilere byen og ham selv. Og til at sende pile af sted til landspolitikerne på Christiansborg, som på mange måder har gjort København til prügelknape for al dårligdom. Til det siger Frank Jensen: »Jeg kender godt Janteloven i Danmark. Hvis jeg hele tiden gik rundt og talte om, hvor vigtig København er, så bliver mine borgmesterkolleger dødirriterede på mig. De øvrige kommuner i Kommunernes Landsforening er samarbejdspartnere, ikke fjender.« Teknik og miljøborgmester Morten Kabell (EL) kalder Frank Jensen for »en solid overborgmester«.»Han slår ikke ud med armene og har ikke de kæmpe store visioner for, hvor København skal være om 10-20 år. Han vil gerne tale om den grønne by ude i verden, men i realiteternes verden er han bange for at tage et opgør med bilisterne i byen,« siger han.Børne-og ungdomsborgmester Pia Allerslev (V) siger, at Frank Jensen ikke virker som en, der er drevet af en politiske sag: »Han er mere drevet af at få tingene til at fungere. Det skal glide. Der mangler noget lidenskab, noget drive og noget, han brænder for. Det hele bliver lidt embedsmandsagtigt.Han har en meget jysk tilgang til, at der skal være orden på tingene og styr på pengene, og så bliver det en smule kedeligt.« Selv afviser Frank Jensen, at han mangler visioner.På en hylde på hans kontor står alle de priser og udmærkelser, København har fået. De betyder noget. Det samme gør »den blandede by« og renovering for milliarder af byens skoler. Det er socialdemokratiske kerneværdier.»Men i dagligdagen er der meget drift i en by med 600.000 indbyggere og 45.000 medarbejdere.Jeg har meget fokus på, at byen og driften skal fungere,« siger Frank Jensen.Hans største sejr har måske været, da det lykkedes at få politikerne på Christiansborg til at vedtage en lov, der bestemmer, at 25 procent af et privat nybyggeri skal udlægges til almennyttige boliger, hvis der er ønske om det. Han arbejdede med egne ord »som en lille pony« på at få Thorning-regeringen med på ideen og senere for at undgå, at Løkke-regeringen afskaffede reglen.Når man på rådhuset spørger, hvad Frank Jensens største bedrifter har været, har de svært ved at pege på enkeltstående sager - andre end renovation af skolerne, som var i gang, før han kom til, og den blandede by med de blandede skoler, hvor »buschaufførens Jens sidder ved siden af direktørens Lis«, som også var Ritt Bjerregaards ambition.»Det med skolerne opfattes af mange som lidt kedeligt, men derfor også modigt af ham at vælge det som sit store slagnummer, De københavnske skoler er i dag i en langt bedre forfatning,« siger Morten Kabell.Den genopstandneTre gange sagde han nej tak. Samme dag, som Ritt Bjerregaard meddelte, at hun ikke ville genopstille som overborgmester i København, ringede formand for Socialdemokraterne i København, Jan Salling, til Frank Jensen for at høre, om ikke det var noget for ham. Frank Jensen havde forladt politik, tabt kampvalget om formandsposten i partiet til Helle Thorning-Schmidt og sad nu på sit store kontor på H. C. Andersens Boulevard som direktør for brancheorganisationen Danske Advokater.Han havde været frustreret og desillusioneret over et ualmindeligt hårdt opgør om formandsposten.Han ville begynde et nyt liv og havde fået samlet sig en god buket af tillids-og betyrelsesposter rundt omkring og ikke mindst mentalt indstillet sig på ikke længere at være en del af den politiske elite i Danmark. Da stemmetallene - 24.261 til Thoning mod Frank Jensens 21.348 - var blevet læst op på spillestedet Vega fire år forinden, og Helle Thorning-Scmidt trådte frem som den nye kvinde i front, stod det klart, at Frank Jensen skulle noget andet.En ny formand skulle ikke mødes af en »Frank Jensen-fløj«, sagde han. Den slags havde man haft nok af. Han ville »tone rent flag«. Så nu sad han her - røde Frank fra Aalborg, som i opgøret med Helle Thorning havde taget ordet »klassekamp« i sin mund, med sin gode løn, sit pæne jakkesæt - og repræsenterede noget af det mest borgerlige, man kan forestille sig - sagførere, advokater og deres guldrandede virksomheder.Nej tak, sagde han til Jan Salling. Det er slut med mig og politik. Bjarne Corydon, som dengang var leder af det socialdemokratiske sekretariat, havde allerede luftet tanken over for ham under en frokost, hvor han havde sagt det samme. Ugen efter ringede Helle Thorning-Schmidt en aften. Han var til møde med sin bestyrelse og kunne se, at Thorning havde ringet fem gange. »Nej tak,« svarede han igen.Men partiformanden gav ham tre dage til at tænke over det. Den slags tilbud skal have lov at bundfælde sig, og hans kone Jane var ikke i tvivl om, at Frank Jensen ville ende med at sige ja tak. »Du er ikke færdig med at være politiker,« sagde hun til ham. Og sådan blev det.Frank Jensen besluttede at gøre comeback.På en post, som det nordjyske fyrtårn aldrig havde drømt om. Selv om alle havde forsikret om det modsatte, var opgøret med Helle Thorning-Schmidt blevet beskidt og ubehageligt. Allerede dagen efter at Mogens Lykketoft var gået af i 2005, og Mette Frederiksen grædende havde måttet sige farvel til sin læremester på spillestedet Jazzhouse, havde Frank Jensen forsøgt at få hende over på sin side. Men det havde hun afvist, måske fordi hun havde set, hvilken vej vinden bar, eller fordi hun fra Thornings lejr havde fået et bedre tilbud, hvis hun under valgkampen lovede at holde kæft om sine sympatier for Frank Jensen. I hvert fald holdt hun sig neutral, først da stemmerne var talt op, og nederlaget klart, sagde Mette Frederiksen, at hun havde stemt på Frank Jensen. Et udsagn, der i Frank Jensens lejr blev modtaget med en vis bitterhed, som et forsøg på at indkassere sympatien hos partiets venstrefløj uden at ville hjælpe ham til magten. Selv om Frank Jensen i dag er næstformand i partiet og siger, at de to har et godt og professionelt forhold, så er det ikke glemt.Frank Jensen var oppe imod en kampagne for Helle Thorning-Schmidt, som byggede på moderne valgkampsteknikker, der ikke altid tåler dagens lys, Henrik Sass Larsen opererede fra Køge og oprettede »Vietcong-celler«, som kunne skrive debatindlæg og arrangere opbakning til Thorning, og i slutspurten gik tidligere statsminister Poul Nyrup Rasmussen i medierne med budskabet om, at Frank Jensen ikke var egnet som statsminister. Og dermed heller ikke som socialdemokratisk formand.Mogens Lykketoft havde forsøgt at presse Mette Frederiksen, som var bare 27 år, til at stille op. Frank Jensen, som flere fortæller lægger stor vægt på at være et ordentligt og hæderligt menneske, troede til gengæld på, at partiets medlemmer ville vælge ham, som havde erfaringen, havde været forsknings-og justitsminister og havde hjertet på rette sted. På mange måder blev det et opgør mellem en ny og en gammel type af politikere.Da Frank Jensen lukkede døren til sit kontor i Folketinget for sidste gang, var det uden at smække den.»Frank håndterede valgnederlaget utroligt ordentligt og på en meget sober måde. Jeg har aldrig hørt ham tale ondt om Helle Thorning-Schmidt, eller at han efterfølgende på nogen måde har forsøgt at så splid. Han accepterede nederlaget, og det fortjener han ros for,« siger Mogens Jensen, som er partiets anden næstformand og var en af de ledende figurer i Helle Thorning-Schmidts valgkamp mod Frank Jensen. De to har kendt hinanden siden DSUtiden i det nordlige Jylland.At Frank Jensen i næsten to årtier blev kastebold mellem de fire socialdemokratiske topfolk, som er blevet kaldt firebanden eller »de fantastiske fire« - Nyrup, Ritt, Lykketoft og Auken - er han til gengæld ikke selv i tvivl om.»De var dygtige, men deres interne rivegilder, som var mere eller mindre personlige og båret af ting, der kom på tværs af dem, var hverken god for partiet eller for os, der tilhørte generationerne under dem. Det trak drabelige, blodige spor ned igennem vores generation,« siger Frank Jensen.Partiets mand»Hvad er der egentlig galt med Svend?« Den unge Frank Jensen engagerede sig følelsesmæssigt og 100 procent i formandsopgøret mellem Svend Auken og Poul Nyrup Rasmussen tilbage i 1992.Det var ham, der holdt talen for Svend Auken på den skelsættende kongres i Vejle, hvor en socialdemokratisk partiformand for første gang i historien blev udfordret ved et kampvalg.Rundet af det røde Aalborg var Frank Jensen helt klart på Aukens side.Men det, der betød mere, var loyaliteten over for lederen og partiet. Man vælter ikke en formand.Frank Jensen var blevet valgt til Folketinget i 1987, samme år som Svend Auken afløste Anker Jørgensen i spidsen for Socialdemokratiet.Det at være socialdemokrat har altid været glødende for Frank Jensen. I dag siger han: »Jeg har følelser for mit parti. Det er ikke bare en idé. Det er et kærlighedsforhold, som blev grundlagt i de år, hvor man er meget modtagelig for det - i 13-14 årsalderen - og det har holdt ved siden,« Frank Jensen er født i den lille by Ulsted øst for Aalborg - så langt væk fra Købehavns Rådhus som man næsten kan komme - både fysisk og mentalt. Han er ud af en politisk familie, hvor man diskuterede meget. Hans far var kredsformand og blev senere borgmester i Støvring, men det var først, efter at Frank Jensen var kommet i Folketinget, og han var blevet den mest kendte i Aalborg. I Nordjyllands Radio sagde de efter kommunalvalget til farens ærgrelse, at Frank Jensens far var blevet borgmester.Frank Jensen er født i 1961, blev akademiker fra AUC, brød familiens tradition for at være arbejder og blev formand for DSU i Nordjyllands Amt. Men det, der gjorde ham kendt, var rollen som bingovært på den lokale TV Aalborg. Pludselig kendte alle ham som den, der råbte tallene op på kuglerne, og de hilste på ham på gaden, og senere stemte de også på bingoværten til valget.Frank Jensen beskrives af kilder som en på mange måder gammeldags politiker. En af dem, der har kerneværdierne på rygraden og trives bedst i det politiske maskinrum, der, hvor resultaterne skabes - som en Knud Heinesen, en Jens Otto Krag eller en Mogens Lykketoft. Det at skulle promovere sig selv - opfatter han som et nødvendigt onde.»Han har ikke brug for at sætte sig selv og sine egne projekter i centrum. Han er optaget af, at tingene skal glide. Og jeg har aldrig oplevet ham som en, der havde et stort behov for at sætte en masse ting i værk. Det lærte han på den hårde måde, da han i nogle budgetforlig var med til at sætte projekter i søen, som var helt håbløse at bruge skattekroner på,« siger Pia Allerselv. En selvlysende bænk og et millionprojekt med bycykler, der løb løbsk, gjorde københavnerne rasende og politikerne på Rådhuset til grin.»Han leverer måske ikke så mange store spektakulære forslag, der tager forsiderne. Til gengæld er det gennemarbejdet og solidt, når han kommer med noget,« siger Mogens Jensen om Frank Jensens rolle som næstformand.Han har fordelen af både at være fra Jylland og København, mener Mogens Jensen.Selv siger Frank Jensen om det sted, han er endt: »Jeg har været med i mange år, men lige præcis at ende som overborgmester havde jeg aldrig set som en mulighed eller noget, der skulle dukke op for mig.« Det mest sandsynlige er dog, at den solide pragmatiker bliver siddende fire år endnu.bewi@berlingske.dk På rådhuset befinder han sig i en klasse for sig. Der er ham og alle de andre.Tidligere embedsmand om Frank JensenDer mangler noget lidenskab, noget drive og noget, han brænder for.Pia Allerslev, børne-og ungdomsborgmester (V), om Frank Jensen. Foto: Sarah Christine Nørgaard.Fakta: Sådan har vi gjortPortrættet af Frank Jensen er skrevet på baggrund af skriftlige og mundtlige kilder.Ud over interview med Frank Jensen og andre politikere, som optræder med navn i portrættet, har Berlingske talt til baggrund med en række politikere og embedsmænd, som ikke optræder med navn.
Han har været kastebold mellem fem socialdemokratiske formænd og er gang på gang dømt ude. Alligevel erklærer han sin ubetingede kærlighed til det brutale parti. I dag er Frank Jensen det driftssikre overhoved for et blomstrende København - »kedelig« siger nogle, »vanvittig dygtig« siger andre. Selv håber han på endnu en periode som overborgmester.
Hvorfor sidder vi på Amager på Københavns Universitets Søndre Campus? »Jeg har brugt meget tid på KU, hvor jeg studerer dansk. Omgivelserne forlanger ikke meget af én. Jeg bor på Indre Nørrebro, hvor der er små gamle tætbyggede bygninger og identitetsprægede butikker, som man konstant skal forholde sig til. Herude skal man kun tænke på bordenes overflader, vinduer og alle de rum, du kan sætte dig i uden et formål.Altså medmindre man har undervisning«. Hvad kendetegner dit eget kvarter? »Jeg bor i Guldbergsgade ved Sankt Hans Torv. Folk har beskrevet området som et lille Paris, men jeg føler mig fremmed.Der er latterligt med alle de fortovscafeer og dyre tøjbutikker. Måske er shawarmastederne det mest normale ved kvarteret.Jeg bor over for den jødiske kirkegård, som er et rart åndehul. Men så snart man står på gaden, især om sommeren, er der mange mennesker. Det er sikkert hyggeligt at tage dertil, men når man bor der, gør mylderet det svært at slappe af og være sig selv«. Du er forfatter og har skrevet bogen ' Techno'. Går du til bogoplæsninger? »Det gør jeg i Møllegade, som er tæt på, hvor jeg bor. LiteraturHaus, Ark Books og Møllegades Boghandel holder fire gange over sommeren bogfestivalen Lyse Nætter. Det er i Møllegade, tingene sker på litteraturfronten«. I ' Techno' er der sexscener mellem mænd i det fri. Og så må du undskylde mig, men hvor er dit yndlingssted, hvis du skal gøre det i naturen? »Der er kun to steder i København, hvor man kan gøre det. Det foregår mest om dagen på Amager Fælled og om natten i Ørstedsparken. Nu er det ikke noget, jeg gør længere. Jeg er i et meget borgerligt parforhold og skal giftes til sommer«. Bogen handler også om technofester.Tager du selv til dem? »Ikke længere. Dengang jeg gjorde det meget, foregik det på Culture Box, i Kødbyen på KB18 og i Den Brune Kødby på Block 66. Mit indtryk er, at nu sker det på Grønttorvet i Valby, hvor Fast Forward Productions holder fester. Det magiske ved technokulturen er, at det sjældent handler om stedet, men om fænomenet og musikken. På den måde træder menneskerne i baggrunden. Jeg forestiller mig, at attraktionen ved Valby er, at det er afsides og ikke lokker noobs til. Det er blevet Culture Box' skæbne. Det er blevet overrendt af turister, som ikke ved, hvad de går ind til«. Har du et stamsted? »En dragqueen, Trixie Mattel, har sagt det med det smukkeste citat: »Getting coffee is not a hobby«. Det er jeg fuldstændig enig i. Jeg værdsætter ikke at være på café. Det er dyrt og anspændt, fordi man skal have en samtale så tæt på andre. Jeg føler mig enormt begrænset«. Hvad synes du om tilrøgede bodegaer? »Det er afslappende. Det er nemt og bekvemt at gå på et brunt værtshus, få en Tuborg Classic og ikke spille kegler. Det handler ikke om at score, men om at sidde ved et bord med sine venner, drikke øl og tale om, hvad man nu har lyst til«. Og går du dagen derpå ud og spiser tømmermandsmad? »Jeg ved ikke, hvordan andre har det, når de har tømmermænd, men jeg har bare lyst til at dø. Det handler om at lukke sig selv inde i en hule og bestille en pizza på Just Eat på telefonen. Gerne en med pepperoni og - hvis jeg kan - med dressing«. Hvilke mennesker fascinerer dig i byen? »Turister, tror jeg. For dem virker alting nyt. Min veninde havde for nylig sin veninde med på Amagerbrogade. Der havde hun aldrig været før, og hun udbrød, at det var ligesom at være i udlandet. Den type oplevelser er sindssygt skønne«. Hvis du havde en stor pose penge, hvad ville du så forandre ved København? »Jeg ville indføre den sagnomspundne Cityring (betalingsring for bilister, red.), som var et valgløfte, der gik i vasken for flere år siden. Det ville give mere ro med færre biler, og den ekstra skat kunne gå til offentlig transport«. Hvis du havde en bulldozer, hvad ville du smadre med den? »Christiansborg? Nej, der er ingen bygninger, som jeg har lyst til at rive ned«. Når jeg har stillet det spørgsmål til andre, måtte de ikke svare Kalvebod Brygge.Glasbygninger irriterer folk..»Folk fatter aldrig, at selv om mange bygninger er relativt nye, skifter stilarterne hurtigt, og dermed er alle nye bygninger historie. Kalvebod Brygge er vidunderlig! Vi har så mange gamle bygninger i byen. De er pissedårligt isoleret, og man kan høre alt, hvad folk siger«.rasmus.straka@pol.dk 
Niels Henning Falk Jensbys debutroman ' Techno', der handler om fester og sex mellem mænd, får 17. januar premiere som teater på Republique.
Som led i kampen for at rette op på den vaklende økonomi i det nye, overdimensionerede forbrændingsanlæg på Amager, Amager Bakke, lægger Københavns Kommune pres på landets største affaldsselskab, Vestforbrænding.København er selv medlem af Vestforbrænding, hvor en del af kommunens dagrenovation bliver brændt, og har siden marts blokeret for flere nye projekter på Vestforbrænding.København ønsker at trække sit affald væk fra Vestforbrænding og i stedet sende det til Amager Ressource Center, ARC, som mangler affald. Og det skal ske hurtigere, end Vestforbrændings vedtægter egentlig giver mulighed for.De øvrige 18 kommuner i Vestforbrænding finder det »uholdbart, at Københavns Kommune (...) søger at blokere for investeringer, der er vedtaget af selskabets bestyrelse«, skriver Vestforbrændings formand, Furesø Kommunes borgmester Ole Bondo Christensen (S), til sin partifælle, Københavns overborgmester Frank Jensen.Det er »skadeligt« for samarbejdet mellem København og de andre 18 kommuner, hedder det videre i brevet. København har også en repræsentant i bestyrelsen.Borgerrepræsentationen i København har sagt nej til at godkende den del af Vestforbrændings låneramme for 2017-18, som vedrører tre projekter på tilsammen 115 millioner kroner.Af en brevveksling mellem Københavns Kommune og Vestforbrænding, som Politiken har fået aktindsigt i, fremgår det klart, at beslutningen skal ses i sammenhæng med Københavns Kommunes ønske om hurtigst muligt at kunne sende alt sit affald til ARC.Vestforbrænding forsøger også at presse København. Selskabet har i lyset af kontroversen besluttet at lægge videre drøftelser med Biofos (tidligere Lynette-fællesskabet), ARC og Københavns Kommune om et biogasanlæg til behandling af madaffald på Biofos på is.Københavns Kommune har fået kritik for, at det madaffald, som de private husstande i kommunen er begyndt at sortere, bliver kørt til et biogasanlæg syd for Slagelse i stedet for at blive behandlet i eller tæt på kommunen.Redningsplan for ARCSidste år sendte København 42.000 tons affald til ovnene på Vestforbrændings anlæg i Glostrup.Økonomien i ARC bygger på en forventning om 480.000 tons affald om året, men mængden af affald til forbrænding er faldende på grund af øget affaldssortering, og tilførslen fra ARC's opland blev sidste sommer, i forbindelse med en økonomisk redningsplan for anlægget, vurderet til 326.000 tons om året.42.000 tons affald ekstra fra København vil hjælpe på økonomien og mindske behovet for at importere affald, hvilket er en central del af redningsplanen.Uden redningsplanen, som blev vedtaget for et år siden, vil anlægget komme til at mangle 100 millioner kroner om året i en lang årrække.En kommune kan ikke trække sig ud af Vestforbrænding, før selskabets gæld i de eksisterende anlæg er afviklet. Det fremgår af Vestforbrændings vedtægter.Hvis en kommune ønsker at udtræde tidligere, skal alle de andre kommuner i fællesskabet sige ja, og hvis en udtræden medfører tab, for eksempel fordi forbrændingsanlægget kommer til at mangle affald, skal den kommune, der vil trække sig, betale fuld erstatning for tabet.Desuden får den udtrædende kommune ingen andel af selskabets eventuelle formue.Det er hele den proces, Københavns Kommune ønsker at undgå.Overborgmester Frank Jensen (S) har senest i et brev til Vestforbrænding foreslået, at Københavns Kommune ikke udtræder af fællesskabet, men bliver en »sleeping partner«, som det hedder i brevet.Altså en form for passivt medlem af Vestforbrænding, samtidig med at København »med nærmere aftalt varsel« får lov at sende affaldet fra den nordlige og vestlige del af kommunen til ARC.Det skrev Frank Jensen til Ole Bondo Christensen 28. juni sammen med et ønske om et snarligt møde.Bondo Christensen svarede først 12. september, hvor han udbeder sig et detaljeret udspil fra Københavns Kommune om ' sleeping partner'-modellen. Han gør samtidig klart, at en løsning på sagen om de ikke godkendte lån vil hjælpe på Vestforbrændings lyst til at genoptage drøftelserne om Biofos og madaffaldet.Parterne er fåmælteVestforbrændings formand, borgmester Ole Bondo Christensen (S), ønsker ikke at udtale sig om sagen, men henviser til Vestforbrændings direktør, Peter Basland.Han understreger, at enhver løsning i sagen skal godkendes af kommunalbestyrelserne i Vestforbrændings øvrige 18 ejerkommuner.»Brevvekslingen kan ses som bestyrelsens forsøg på at facilitere en proces, der gør, at ejerne på et tidspunkt har noget at tage stilling til, som så efterfølgende kan godkendes af vores tilsynsmyndighed (statsforvaltningen, red.)«, siger Peter Basland.I Københavns Kommunes økonomiforvaltning bekræfter kontorchef Per Justesen, kontoret for Selskaber og Aktivstrategi, at der er drøftelser med Vestforbrændings ledelse, og tilføjer: »Af hensyn til de igangværende drøftelser kan forvaltningen ikke kommentere det yderligere for nuværende«.ellen.andersen@pol.dk Fakta: FAKTA To selskaberARC var tidligere kendt som Amagerforbrænding.Det ejes af de fem kommuner København, Frederiksberg, Hvidovre, Tårnby og Dragør.Selskabet har i år taget et nyt, stort anlæg, Amager Bakke, i brug. Anlægget har kapacitet til at brænde langt mere affald, end der er til rådighed, og der har i øvrigt vist sig at være problemer med de nye ovne.Vestforbrænding er landets største affaldsselskab. Ejerkredsen tæller 19 kommuner: Albertslund, Ballerup, Brøndby, Egedal, Frederikssund, Furesø, Gentofte, Gladsaxe, Glostrup, Gribskov, Halsnæs, Herlev, Hillerød, Høje-Taastrup, Ishøj, København, Lyngby-Taarbæk, Rødovre og Vallensbæk.Københavns Kommune sender husholdningsaffald fra bydelene Valby, Vanløse, Brønshøj-Husum og Bispebjerg til Vestforbrændings anlæg i Glostrup.Resten sendes til ARC.
MILJØ Københavns Kommune blokerer nye projekter på Vestforbrænding for at få lov til at sende alt sit affald til forbrænding på Amager.
Vi skruer tiden fire år tilbage: Ved kortbanesvømmernes EM på hjemmebane i Herning leverer de danske svømmere en historisk god præstation ved at vinde tre europamesterskaber og sammenlagt ni medaljer.Så godt har Dansk Svømmeunions sportschef Lars Green Bach dog svært ved forestille sig, at det kommer til at gå, når Danmark 13.-17. december igen er EM-værter.»Selvfølgelig håber jeg det bedste.Men vi dæmper forventningerne en smule. Ved EM 2013 havde vi danskere i 22 finaler. Det var en meget høj score. Endnu har vi ikke lavet en officiel målsætning. Før det sker, skal vi se det endelige startfelt. Men det er min forventning, at tallet ikke bliver lige så højt denne gang,« siger Lars Green Bach, der forklarer sit synspunkt således: »Den internationale konkurrence i kortbanesvømning er blevet hårdere, og ved EM stiller nogle af Europas førende svømmere op. Så det bliver ikke nogen walkover for os,« siger Lars Green Bach og henviser til, at profiler som englænderen Adam Peaty, spanieren Mireia Belmonte Garcia og svenskeren Sarah Sjöström har meldt deres ankomst.Desuden står det klart, at Danmark denne gang er uden gravide Jeanette Ottesen samt Lotte Friis, der har lagt svømmedragten på hylden.Friske medaljer»Dem ville vi jo selvfølgelig stadig gerne have rådet over. Men på vores hold er der stadig flere store profiler, der har potentiale til at kæmpe med om topplaceringerne,« siger Lars Green Bach og tilføjer: »Rikke Møller Pedersen kommer med 13 friske medaljer, som hun over de seneste fire måneder har erobret i World Cup'en, og i samme konkurrenceserie har Pernille Blume lige sat personlige rekorder i nogle af sine favoritdiscipliner. Så selvom netop disse to normalt er bedre på lang-end kortbane, er det bestemt et par svømmere, der er grund til at forvente gode resultater af,« siger Lars Green Bach.Hvem er de bedste danske medaljebud? »Foruden Rikke Møller Pedersen og Pernille Blume kan svømmere som Viktor Bromer og Mie Ø. Nielsen formentlig også være med helt fremme i finalerne.«.De sidste forberedelserHvordan kommer de sidste EM-forberedelser til at foregå? »Vi har allerede haftdeltagerne samlet en enkelt dag i Greve. Men fra søndag 10. december -tre dage før det går løs i Royal Arena -samles de igen. På den måde er der så få forstyrrelser som muligt for svømmerne.Forstyrrelser skal der til gengæld nok komme masser af, når de ankommer til konkurrencestedet med 6.500 tilskuere omkring dem.« I forhold til EM 2013 på hjemmebane er det danske holds størrelse steget fra 29 til 38. Hvorfor? »Niveauet i dansk svømning har de seneste år løftet sig enormt. Vi havde denne gang ellers strammet udtagelseskravene. Årsagen til at vi bliver bedre og bedre, er, at der rundt om i klubmiljøerne foregår masser af positive ting. Samtidig med at den yngste generation af svømmere er blevet udviklet, er det lykkedes at fastholde nogle af de ældre svømmere, der allerede befinder sig på et højt internationalt niveau.Så det er en kombination af god kvalitet i talentudviklingen og landsholdsstrukturen.«.MedlemsfremgangHar Dansk Svømmeunion lokket talenterne med stipendier som for eksempel spillerne på kvindelandsholdet i fodbold? »Nej, svømning er ikke en særlig kommerciel sport, så vi har ikke aflønning af svømmere. Til gengæld har vi nogle få, som får et fast månedligt beløb. Det er et mindre beløb beregnet til at dække omkostningerne, så deres udgifter på at dyrke svømning kan holdes nede. Men det er ikke noget, der kan betragtes som løn. Vores økonomiske ressourcer går primært til det setup, vi stiller til rådighed for svømmerne i forbindelse med international konkurrencedeltagelse.« Kan man forestille sig, at den ekstra opmærksomhed som svømning nu får i Danmark, giver medlemsfremgang? »Det har der faktisk været i vores sport de seneste 10 år. Lige nu har vi 185.000 medlemmer fordelt i 294 klubber. Det betyder, at vi efter fodbold og gymnastik er det tredjestørste specialforbund under DIF.En eventuel medlemsfremgang kan næppe måles på en begivenhed som denne. Men det skaber en interesse, der er vigtig for medlemsfastholdelsen.«.ROYAL ARENA OMBYGGES PÅ KUN 10 DAGEFORVANDLINGRoyal Arena på Amager gennemgår i optakten til det kommende EM en gennemgribende ombygning fra førsteklasses koncertarena til et fantastisk svømmestadion.»Vi har kun 10 dage til at bygge det hele, så vi kommer til at arbejde i døgndrift,« fortæller svømme-EM's eventchef Mads Bang Aaen.Det er Myrtha Pools, der står for ombygningen, og de italienske pooleksperter har masser af erfaring med sig til København. Således står de bag opførelsen af de svømmestadions, der er brugt ved OL, VM og EM de seneste mange år.SnorligeI Royal Arena bygges to bassiner -et til træning samt et til konkurrence -og sidstnævnte kræver ekspertise.»Konkurrencebassinet skal stå snorlige. Det skal være 25 meter langt og ikke en centimeter kortere eller længere for, at det må bruges til internationale konkurrencer,« fortæller Mads Bang Aaen og tilføjer: »Når vi er færdige med at bygge konkurrence-og træningsbassinet, bliver der bygget et nyt, midlertidigt gulv i lidt over to meters højde. Når det er færdigt, åbner vi for vandet og fylder bassinerne (med to mio. liter vand, red.) stille og roligt henover de næste to døgn. Vi foretager derefter en vandtest for at sikre, at kvaliteten af vandet er høj nok til, at svømmerne kan hoppe i. Søndag den 10.december begynder de første svømmere at hoppe i vandet om morgenen til den første svømmetræning ved dette EM. Det bliver intenst, men vi glæder os enormt.«.idskov@bt.dk Fakta: EM I KORTBANESVØMNINGAfvikles i Royal Arena 13.-17. december.700 svømmere fra 45 lande kommer til Amager -38 af dem repræsenterer Danmark.Der konkurreres om i alt 40 medaljesæt af enten guld, sølv eller bronze.Der er solgt billetter til tilskuere fra 28 lande, og over 20 procent af disse er solgt til udenlandske svømmeentusiaster.DE DANSKE DELTAGEREAlexander Aslak Nørgaard, Sigma Swim Birkerød Amalie Mikkelsen, Gladsaxe Svøm GSC Anders Lie Nielsen, Farum Svømmeklub Anna Wermuth, H2Odense Anton Ø. Ipsen, Sigma Swim Birkerød Caroline Erichsen, Sigma Swim Birkerød Daniel Skaaning, STT/ VAT-Copenhagen Daniel Steen Andersen, Horsens Svømmeklub Emilie Beckmann, Tune IF Emily Gantriis, Helsinge Svømmeklub Frans Johannesson, Svømmeklubben Triton Ballerup Frederik Siem Pedersen, Farum Svømmeklub Gustav Friberg, Sigma Swim Birkerød Helena Rosendahl Bach, Holstebro SvømmeClub Josefine B. Pedersen, MK 31/ VAT-Copenhagen Julie Kepp Jensen, JGI/ A6 Katrine Bukh Villesen, Aalborg Svømmeklub Laura Glerup Jensen, H2Odense Magnus Jákupsson, Farum Svømmeklub Maria Grandt, Hovedstadens Svømmeklub Marina Heller Hansen, Sigma Swim Allerød Mathias Zander Rysgaard, Holbæk Svømme Klub Matilde Schrøder, H2Odense Mia Steen Duus, Sigma Swim Birkerød Mie Ø. Nielsen, Aalborg Svømmeklub Niklas Hedegaard, Farum Svømmeklub Pernille Blume, Gladsaxe Svøm Philip Greve, Farum Svømmeklub Regitze Gaard, Kvik Kastrup Rikke M. Pedersen, Holbæk Svømme Klub Sarah Bro, Holbæk Svømme Klub Sebastian Ovesen, Kvik Kastrup Signe Bro, Svømmeklub Triton Ballerup Sofie Hansen, Kvik Kastrup Tobias Bjerg, AGF Victoria Bierre, Gladsaxe Svøm GSC Viktor B. Bromer, Aalborg Svømmeklub Maj Howardsen, Sigma Swim Allerød.DE STØRSTE STJERNERAdam PeatyDen 22-årige englænder (foto) vandt ved OL i Rio de Janeiro sidste år guld i 100 meter brystsvømning og satte ved samme lejlighed ny verdensrekord.Pernille BlumeDen 23-årige dansker vandt ved OL i Rio guld i 50 meter crawl og bronze i 4x100 meter holdmedley.Sarah SjöströmDen 24-årige svensker vandt ved OL i Rio guld i 100 meter butter-fly og satte ny verdensrekord.László CsehDen 33-årige ungarer har i karrieren vundet ikke færre end seks olympiske medaljer og haftverdensrekorden i såvel 200 som 400 meter medley. Mireia Belmonte García Den 27-årige spanske kvinde vandt ved OL i Rio guld i 200 meter butterfly og bronze i 400 meter medley.
SVØMNING Danmark stiller ved svømme-EM på kortbane i Royal Arena på Amager med et rekordstort hold. Sportschef Lars Green Bach har høje ambitioner, men kan alligevel ikke forestille sig, at det kommer til at gå lige så godt som da Danmark for fire år siden sidst var EM-værter.
To tenorer. Den ene samlet op fra rendestenen hjemme i Danmark. Den anden lige fløjet ind fra det store udland med blomster, laurbærkrans og masser af kram og tillykker efter i weekenden at have vundet en af verdens vigtigste konkurrencer for unge operasangere, Plácido Domingos prestigefyldte Operalia.På Copenhagen Operafestival kan man med bare få timers mellemrum opleve hele den spændvidde, der gør festivalen særlig, og som - når operafestivalen næste år fylder ti år - gør, at folkene bag den med al mulig rimelighed kan klappe hinanden på skuldrene og sige: »Det er sgu' godt gået!«. For på mindre end ti år har Copenhagen Opera Festival vokset sig smuk og stor. Så stor, at omkring 25.000 mennesker sidste år oplevede opera under Copenhagen Opera Festival. Inde og ude, for entré eller gratis på gader, stræder og pladser. Ja, sågar på vandet, hvor den populære operettebåd sejler rundt i Københavns kanalsystem.Nå, men tilbage til de to tenorer. O. k., det med rendestenen er måske en lille journalistisk stramning. Men det er ikke langt fra sandheden.Det bemærkelsesværdige danske tenortalent Rasmus Jupin, som forleden blev portrætteret og fik sin usædvanlige historie fortalt her i avisen, har været omkring depression og lortebleer i aktiveringsjob i vuggestuer, inden han nu, efter ellers i nogle år at have opgivet at få en karriere som sanger, har fået chancen ved en af festivalens mest populære, årligt tilbagevendende begivenheder, ' Operacyklen'.Det bliver ikke mere dansk og mere københavnsk, end når et lille hold sangere hver dag synger pop up-opera et nyt sted i byen. Mandag eftermiddag foregik det på Amager, hvor en stadig tykkere rand af mennesker samlede sig for at lytte, mens Jupin i rollen som den jaloux gøgler Canio smældede kendte italienske toner fra Ruggiero Leoncavallos ' Bajadser' ud over Sundbyvester Plads.Busser og en ambulance med fuld udrykning, et underdimensioneret lydanlæg, der i begyndelsen ikke ville fungere, og en scenografi, som ikke bestod af meget andet end en christianiacykel samt en forhåndenværende kommunal bøgehæk, som sangerne kunne gemme sig bag, gjorde sammen med den forstærkede lyd, at det er svært at snige hjerteantallet op over de tre, der måske lidt uretfærdigt sidder over denne anmeldelse. For selv om det under omstændighederne ikke giver mening med en detaljeret vurdering af de medvirkende sangere, var forestillingen velfungerende og oplevelsen opløftende.Dels lyttede folk. Man kunne simpelthen se, at publikum var optaget af det lille 50-minutters show, som instruktør Tine Topsøe havde stablet på benene med hjælp til klovnekostumerne fra scenograf Gøje Rostrup. Dels sang Rasmus Jupin, mikrofonforstærkning eller ej, så jeg tænkte, at ham vil jeg gerne opleve igen.ET PAR TIMER senere sad jeg så mellem velklædte publikummer i byens fornemme Børssal og lyttede til Levy Strauss Sekgapane.Jeg hørte den bare 26-årige tenor fra Sydafrika i marts måned, da han som en særlig overraskelse til elskere af belcantorepertoiret sang den russiske grev Libenskof i Rossinis fjollekomedie ' Rejsen til Reims' i Operaen. Dengang havde stemmen stadig lidt spændt hårdhed i klangen, men det går stærkt, og mellem de overdådige, mørknede træpaneler i Christian IV's gamle børs var Levy Sekgapane mandag aften tæt på drømmen om en ung, spændstig Rossini-tenor.Han var ganske vist lidt træt, forklarede han med fuldt blus på charmen, for rejsen hjem fra Kasakhstan havde været udmattende.Men han var ikke til at skyde igennem.26 år og nyslået vinder i Plácido Domingo-konkurrencen Operalia, så kan man gå på vandet. Og det gjorde han. Lange linjer hos Bellini. Saft, kraft og en flot kerne i klangen hos Donizetti, og Rossini, der struttede af selvtillid. Sunget præcist så ungdommeligt og let, som man ønsker sig det. Det var en sangerfest, og den fik ekstra friskhed på grund af det improviserede præg. Operafestivalens hjemmeside havde lovet fem kvarter med Sekgapane, men vi fik en hel lille, rigtig koncert med pause i midten og to ekstranumre.Meget prøvetid med den danske pianist Leif Greibe har der sikkert ikke været.Men aftenens klaverhelt, der efter års erfaring i at arbejde med sangere på Det Kongelige Teater ved alt om den metier, viste sit format og hjalp med at løfte aftenen fra noget improviseret til noget helstøbt.O. k., den begyndte med, at Sekgapane måske lidt misforstået sang en håndfuld lieder af Beethoven: ' An die ferne Geliebte'. Der mærkede man, at han stadig har noget at lære, at tyske lieder ikke er hans spidskompetence - ikke lige umiddelbart, i hvert fald - og at det at mestre fremmedsprog er en særlig og vanskelig disciplin for klassiske sangere.MEN SÅ KOM DE italienske belcanto-ting, og dét er Sekgapanes boldgade. Franske fristelser af melankolsk karakter mestrede han også efter overbevisende at have slanket sin klang og leveret fire engelske ' Folk songs' i luksusarrangementer af Benjamin Britten, hvor forskellige tonearter slyngede sig sammen som vedbend.Og så var der mere Rossini til dessert.De arier, den fremadstormende tenor kunne bedst, leverede han med stort overskud. Gik omkring på scenen, spillede skuespil og tog kegler hos en fuld sal, der havde læst interviewet, måske endda fulgt Operalia-konkurrencen, som den forløb i Kasakhstan, og som gav stående, begejstret bifald til morgendagens mand. Præcis som publikum havde gjort det til tenorkollegaen Rasmus Jupin kun et par timer tidligere i solen og blæsten på Sundbyvester Plads.Jeg glæder mig til at høre mere til begge sangere. Med mandags to tenortilbud viste Copenhagen Opera Festival det, der er festivalens afgørende styrke. Opera udendørs er ganske vist ikke det optimale, hvis vi snakker finere vokale nuancer.Men det var der, man mærkede den folkelighed, der er hjertet i italiensk opera, og som gav Leoncavallos gøglertragedie en særlig autenticitet i udtrykket.Inden døre kunne man så nyde den brandvarme, lavaagtige kvalitet i Levy Sekgapanes tenorklang, vurdere stemmen, udtyndingerne, placeringen af vokaler og den slags.En festival, der formår at tilbyde begge slags oplevelser, idet den både rækker ud og præsenterer noget, publikum selv kan strække sig efter, er vellykket. Den viser operagenrens kvaliteter frem uden hverken at gå på kompromis eller lukke dem inde i et elfenbenstårn. Det blev tydeligt mandag på Amager og i den fine Børssal ved Christiansborg.thomas.michelsen@pol.dk 26 år og nyslået vinder i Plácido Domingokonkurrencen Operalia, så kan man gå på vandet.Fakta: FAKTA Copenhagen Opera FestivalFestival for opera i København, der lægger vægt på det folkelige med en hel del gratis begivenheder uden døre.Festivalen varer til og med onsdag i næste uge og byder på alt fra fælles morgensang, operettebåd, kinesisk opera og opera på cykel til recitals med sopranerne Elsa Dreisig og Christiane Karg.I år finder festivalen bl. a. sted udendørs ved Torvehallerne, på Vega og i Operaen.WWW operafestival.dk.
CPH OPERA FESTIVAL På Copenhagen Opera Festival kan man opleve opera, der rækker ud, og opera, man selv skal strække sig efter. Netop det at festivalen tilbyder begge dele, gør den vellykket, vurderer musikredaktøren efter to meget forskellige tenoroplevelser.
Kære PukJeg kom til Danmark fra Iran som flygtning i 1987.Jeg blev dansk statsborger for mange år siden. Jeg lærte dansk på et år, og derefter kom jeg ind på Københavns Universitet og blev cand. psych. - altså psykolog - i 1994. Jeg fik job efter to år og har arbejdet siden.Siden mistede jeg mit arbejde, og efter to år på dagpenge faldt jeg for langvarig arbejdsløshed og mistede min dagpengeret - og faldt derefter helt ned til kontanthjælp.Så døde min mor, og jeg er enlig og har ikke nogen søskende eller familie til at forsørge mig. Jeg fik reumatisme og har ondt i lænden og knæ, og speciallægen fandt ud af, at jeg har skæv ryg, og min sidste rygsøjle er rykket løs. Jeg er meget træt, har ondt i mine muskler om morgenen og bruger en til to timer på at stå op. Trods alle vanskeligheder vil min læge ikke sygemelde mig, og jobcenteret ser mig som ' jobklar'.Jeg søger konstant arbejde og ønsker mig et job som psykolog eller nogle lignende, men jeg kan ikke klare fysisk arbejde! I de sidste to år har jobcenteret sendt mig på Amager Fælled for at rydde ukrudt. Jeg siger, jeg ikke kan, men de presser mig! Jeg var dog heldig, at jeg fik en praktik i en kirke som kulturmedarbejder, underviser og konsulent i sidste øjeblik.Jeg har arbejdet frivilligt i tre kirker. Alle synes, jeg er dygtig og vigtig, men de ansætter mig ikke, og samtidig sender jeg to jobansøgninger om ugen - uden resultat.Kan du ikke fortælle mig om mine rettigheder? Er det ikke ulogisk, at de sender mig - en 57-årig kvinde med fysiske og psykiske traumer, i ' nytttearbejde', som de kalder ukrudtsrydning på Amager Fælled? Er der ikke en plads i Københavns Kommune til en med mine ekspertiser som psykolog med mange års erfaring inden for traumer og flygtninge. Kan du finde en paragraf, som jeg kan vise til min sagsbehandler i jobcenteret? Eller kender du et fornuftigt og godt menneske i systemet, som vil give mig chancen for at komme tilbage på arbejdsmarkedet på en værdig måde.Du er mit sidste håb om hjælp.Med venlig hilsen N. P.Kære N. P.Først og fremmest vil jeg sige: Hold da op, hvor er du sej! Du kommer hertil som flygtning, tager en højere uddannelse og lærer dansk så hurtigt! Jeg er ked af, at du er ramt af arbejdsløshed i en alder, hvor det nogle gange kan være svært - uanset om man er syg eller ej - at komme tilbage på arbejdsmarkedet efter lang tids ledighed.I dit tilfælde handler det også om, at du har flere ting imod dig. For det første er det vigtigt, at du har en kommune, der støtter dig og tager hensyn til dine udfordringer - også i forhold til din alder.Det giver jo ingen mening at sende dig i fysisk hårdt nyttearbejde, når du har ondt i ryg og muskler - det gør kun tingene værre! Det lyder, som om din læge ikke støtter dig. Hvis jeg var dig, ville jeg finde en ny læge.Dernæst ville det være en god idé at tage en bisidder med, når du er til møder på jobcentret. Både så du ikke sidder alene og for at give din sagsbehandler indtrykket af, at der også er en anden, der følger din sag.Jeg kan desværre ikke pege på nogen paragraffer eller enkeltpersoner i systemet - men jeg vil foreslå, at du får en anden læge med det samme, som i fremtiden kan støtte dig i processen i jobcentret. Det er generelt ekstremt vigtigt som kontanthjælpsmodtager at have en god læge.Med venlig hilsen Puk.densocialebrevkasse@eb.dk Fakta: Varigheden..... af nytteindsats kan være op til 13 uger med et timeantal op til 37 timer om ugen.Nytteindsats..... kan være samfundsnyttige opgaver på en kommunal, regional eller statslig virksomhed.Nytteindsats..... er ikkedet samme som en almindelig ansættelse.Det betyder, at du ikke får en ansættelseskontrakt, du har ingen ansættelsesretlige rettigheder, og du får ingen løn. Men du bevarer din kontanthjælp.

I sidste weekend brændte Illums Bolighus i København. De ansatte havde holdt fest, og nogen var tilsyneladende kommet til at smide en ulmende cigaret, som efterfølgende udviklede sig til en brand, der ødelagde store dele af det gamle bolighus.Illums Bolighus har en særlig status inden for dansk design. Bolighuset ligger nemlig der, hvor Bo - det første store internationale møbelhus - blev grundlagt i 1925. Bo blev drevet af forretningsmanden Kaj Dessau og kunsthåndværkeren Brita Drewsen, og sammen introducerede de københavnerne for dansk design og kunsthåndværk, som de miksede med gode ting fra både Sverige, England, Tyskland og andre steder.Bo var en torn i øjet på dele af den danske designbranche, som mente, at blandingen af dansk og internationalt design var et skråplan og ikke i den danske designbranches interesse, hvorfor de etablerede indkøbs-og udstillingsstedet Den Permanente ved Vesterport i 1931.Med tiden udviklede Bo sig til Illums Bolighus, og efter at foreningen Den Permanente blev opløst i 1981, har bolighuset været stedet for godt design. Groft sagt - for der findes selvfølgelig masser af andre designbutikker i hovedstaden, og kvaliteten kan være noget svingende i Illums Bolighus, men skal man være sikker på at finde et stykke design eller vise turister den danske møbelskat, så er det Illums Bolighus, man besøger.DISKUSSIONEN AF, hvor man kunne vise godt design og kunsthåndværk, var fremtrædende i 1920' erne og 30' erne, og tidens fremtrædende kunsthåndværkere og forretningsfolk diskuterede sagen indgående i magasiner og aviser.I dag dukker den samme diskussion stadig op i designkredse. Onlinemagasinet DesignEtc havde i den tidlige sommer en debat om et kraftcenter for design og kunsthåndværk i hovedstaden.Folk i branchen efterlyser et sted, hvor kunsthåndværkere kan arbejde side om side, hvor udefrakommende kan komme forbi og opleve godt håndværk, og hvor der kan arrangeres debatter og møder om design.Et sted, hvor det gode håndværk er i fokus, og hvor der ikke gås på kompromis med kvalitet - og især et sted, hvor kunsthåndværkere og designere kan hjælpe hinanden.Sådan et sted er Illums Bolighus ikke, og det har heller aldrig været hensigten. Designmuseum Danmark er det heller ikke, for her er der ikke fokus på produktion, og inden for de seneste år er kunsthåndværket kommet til at udgøre en stadig mindre del af museets profil. På Statens Værksteder for Kunst er der til gengæld god plads til designere og kunstnere, men med regeringens udflytningsplaner er det usikkert, hvor længe det sted kan få lov til at være et åndehul i den danske designverdenen.ILØBET af de seneste år er der kommet et nyt sted på Amager, der kombinerer tankerne fra Bo, Den Permanente og forskellige udstillingssteder.Designgalleriet A. Petersen breder sig over flere hundrede kvadratmeter, har masser af udstillingsplads, værksteder med møbelsnedkere og møbelpolstrere, og tanken er, at det skal udvikle sig til det væsentligste sted for dansk og internationalt design og kunsthåndværk i hovedstaden.I stedet for at blive ved med at diskutere og håbe, at politikerne finder på at lave et kraftcenter for dansk design, må branchen bakke op om de nye initiativer, der opstår i disse år.Politikerne har svært ved at se effekten af dansk design, medmindre det handler om at brande sig selv, så der kommer næppe flere penge fra den kant.Sommerens diskussion om at give dansk design et løft var interessant, men i stedet for at blive ved med at diskutere skulle branchen måske gøre som forgængerne: handle! Det førte i sin tid til Bo og Illums Bolighus, der hver dag glæder designinteresserede fra hele verden. Og på det seneste har det ført til A. Petersen på Amager. Afsted!lars.hedebo@pol.dk .Politikerne har svært ved at se effekten af dansk design, medmindre det handler om at brande sig selv.
Designbranchen må stå sammen og støtte nye initiativer i stedet for at vente på, at politikerne skaber nye kraftcentre for dansk design.
Da pengene strømmede ind på kontoen som et resultat af D-A-D's succesrige jubilæumsturné, besluttede forsangeren, Jesper Binzer, at moneterne skulle bruges til at flytte adresse.Frontfiguren i et af Danmarks mest populære bands havde i en årrække boet med sin kone og deres tre børn et sted på Holmen i København, hvor han kunne dyrke bohemestilen, men følte sig overvåget af en masse mennesker, så snart han trådte ud ad hoveddøren.»Det var, som om jeg trådte direkte fra privaten og ud på en scene, hvor jeg ikke kunne finde ud af at være mig selv. Jeg tænkte på, hvordan jeg så ud, og hvordan jeg gik, og når jeg tog i Netto eller i Magasin, var jeg optaget af at købe ind på en rock'n'roll-agtig måde. Der var ikke rigtigt noget sted, hvor jeg kunne slappe af, og det gjorde mig efterhånden enormt stresset,« fortæller den 52-årige rocksanger.Han sidder på en bænk i den gårdhave, der hører til Ingolfs Kaffebar på Amager.Han peger vistnok mod vest, da han skal forklare beliggenheden for den villa, han »med bankrådgiverens accept til sidst« endte med at købe. Det store hus med kælder og første sal er hans fristed - hvilket er årsagen til, at vi sidder på kaffebaren frem for hjemme i hans stue.»Jeg var lidt bange den dag, da vi rykkede ind i huset. Men der skulle ikke mere end seks timer bag ligusterhækken til, før jeg vidste, at det sted var lige præcis, hvad jeg havde søgt efter. Her kunne jeg være sammen med min familie uden at blive overbegloet, og her kunne jeg holde fri fra min egen selvopmærksomhed,« som Jesper Binzer udtrykker det.Fordelen ved søvnløshedHan er klædt i denim, og håret er lige så langt som i 1991, da han med D-A-D-hittet "I Won't Cut My Hair" slog fast, at han aldrig ville klippe sig korthåret. Han har pakket sig ind i et tæppe, da det egentlig er for koldt at sidde udenfor. Men indenfor i kaffebaren er der alt for mange mennesker til at kunne føre en samtale. Ved at sidde udenfor slipper han også for, at gæsterne omkring ham hvisker højt om, at det er Jesper Binzer, som sidder derovre.»Selv om D-A-D har spillet sammen i mere end 33 år, bliver opmærksomheden faktisk værre og værre - eller bedre og bedre.Det handler om akkumuleret succes, og jeg kan da godt lide at få opmærksomhed. Naturligvis kan jeg det. Jeg er jo et gammelt hippiebarn. Men det er sgu dejligt at vide, at der nu er et sted, hvor jeg kan trække mig tilbage og sidde og stirre på boblerne i suppen.« Det er i villaen på Amager, at Jesper Binzer har fundet inspiration til de tekster og melodier, der kan høres på karrierens første soloplade, "Dying Is Easy".»Det var et projekt, som opstod helt spontant, da de andre i D-A-D meddelte, at de hellere ville holde ferie end gå i studiet for at indspille en ny plade. Og der stod jeg så med nogle guitarriffs, der bare ikke kunne vente på at blive brugt,« fortæller Jesper Binzer.Lp'ens første sang, "The Future Is Now", handler netop om, hvordan andre vil hygge sig, mens han er klar til at handle. Der er også et nummer om at tage et skridt ad gangen, og der er mere eller mindre eksplicitte hilsner til familien på nogle sange, som han typisk fik greb om langt ud på natten, mens han lå i sin seng i soveværelset på første sal.»Jeg kunne lige så godt bruge min mangeårige søvnløshed til noget fornuftigt. Så jeg lavede groft sagt alle melodierne i sengen mellem klokken tre og halv seks om natten.Og ja, min kone, Louise, lå ved siden af og kom ikke med protester.«.Der er ikke penge i rockpladerÉt dogme for soloprojektet blev, at sang og tekst rent tidsmæssigt skulle skabes tæt på hinanden. En anden regel var, at han ville skabe et sammenhængende værk frem for blot to-tre numre. På den måde kunne han bevise for sig selv, at han mente solotrippet alvorligt.»Og når man som jeg har taget den store D-A-D-eksamen, ved man godt, hvad der skal til. Derfor gik der heller ikke ret lang tid, før jeg var sikker på, at jeg havde gang i en god proces,« konstaterer han.Når Jesper Binzer efter sit natarbejde lige så stille var kommet i gang med en ny dag, tog han ind til et indspilningsstudie på Vesterbro, hvor guitarist og producer Søren Andersen, der udgør halvdelen af rockduoen Electric Guitars, byggede oven på de melodier og idéer, som Jesper Binzer kom med.I begyndelsen var aftalen, at Jesper Binzer for én gæstevokal på et album med Electric Guitars fik nogle timers gratis studietid.Samarbejdet udviklede sig dog betragteligt, når det kom til både tid og tillid, og det endte også med, at Jesper Binzer skød penge i indspilningerne, før de blev præsenteret for et pladeselskab.Volbeats tidligere manager i Danmark, Toke Holt, rådede Jesper Binzer til først at præsentere demoindspilningerne for pladeselskabet Warner Music Denmark, hvor direktøren, Mikkel Torsting, ved det indledende møde udtrykte en blanding af realisme og begejstring: »Han gjorde det klart, at min soloplade aldrig ville blive noget særligt profitabelt projekt for mig eller for dem, ganske enkelt fordi rockplader ikke længere sælger herhjemme.Det kunne jeg kun give ham ret i, da regnestykket i D-A-D i flere år har været, at én koncert på Smukfest giver flere penge i kassen end et nyt album. Men det, som især fik mig til at vælge Warner, var, at de i den grad var klar til at gøre min plade til deres con amore-projekt. Det var præcis, hvad jeg havde brug for at høre.« Mens mange andre medlemmer af bands indspiller soloalbum for at prøve kræfter med anderledes musik, blev det aldrig et mål for Jesper Binzer. Han holder sig på den nye plade til guitardrevet rock, og han afviser, at han en søvnløs nat legede med tanken om at iscenesætte sig som korthåret solist.»Der er kun én frisure for mig. Længere er den ikke, og det ville heller aldrig have givet mening at eksperimentere med musikken.Havde der været tale om at indspille ét enkelt nummer, kunne jeg måske have prøvet kræfter med tropical house (en musikgenre, som popidolet Justin Biber har ladet sig inspirere af, red.) eller noget andet. Men det ville ikke have givet mening på et helt album. Jeg ville lave musik, som stod mit hjerte nær, og det gør rock,« siger han.Biltyvagtigt spændendeJesper Binzer kalder det »adrenalin-og biltyvagtigt spændende«, hvordan anmeldere og fans af D-A-D vil modtage pladen.»Men jeg frygter ikke deres dom. Det burde jeg måske gøre, men det er langt vigtigere, at jeg fik fingeren ud og gjorde, hvad jeg havde lyst til. Jeg kan jo se, at venner og bekendte omkring mig pludselig bliver syge og dør, så det gælder om at handle, før det er for sent. Så du kan sagtens skrive, at pladen er blevet til på et højoktan-brændstof af livsglæde og dødsangst,« understreger Jesper Binzer.Han giver i den kommende uge koncert i både Aarhus, Odense og København, før pladen udkommer fredag. Men herefter går der ikke lang tid, før Jesper Binzer skifter sin solokarriere ud med D-A-D igen. Sammen med resten af bandet flyver han til Marbella i Sydspanien for at varme op til et nyt album. Det seneste udkom i 2011.»Vi skal på øvelejr for at få afprøvet nogle af de guitarriffs, vi har fået samlet sammen i de seneste to-tre år. De tre andre tror sikkert, at jeg har fået brændt al min energi af på solopladen. Men de bliver meget klogere.peter.schollert@jp.dk Jeg kunne lige så godt bruge min mangeårige søvnløshed til noget fornuftigt. Så jeg lavede groft sagt alle melodierne i sengen mellem klokken tre og halv seks om natten.Jesper Binzer, om arbejdet med sit første soloalbum.Fakta: BLÅ BOG Jesper BinzerDansk musiker, f. 1965.Siden 2010 gift med Louise Giese, som han har kendt i 18 år. De har tilsammen tre børn.Forsanger i D-A-D, hvor han også spiller guitar. Gruppen blev dannet i 1984 og markerede de første 30 år med en stor jubilæumsturné i 2014.Gruppen blev engang spået et stort internationalt gennembrud.Det kom dog aldrig. Senere har bandet fået opbygget en gedigen turnévirksomhed i udlandet, hvor de spiller for typisk 600-800 tilhørere pr. aften. I Danmark har D-A-D optrådt for tusindvis af tilhørere på de fleste festivaler og de største spillesteder.Jesper Binzer udgav i 2013 sin selvbiografi, "I Won't Cut My Hair". Han holder desuden foredrag og er radiovært.Hans debutalbum som solist, "Dying Is Easy", udkommer fredag den 3. november. Efter tre solokoncerter i år vender han tilbage med en turné i eget navn i marts og april 2018.
Mens de andre medlemmer i D-A-D har holdt fri, har Jesper Binzer brugt tid og energi på at indspille sange til et soloalbum, der med hovedpersonens ord er blevet til på et højoktan-brændstof af livsglæde og dødsangst.
UDVIDELSER Som ansvarlig for butikscentre hos landets største centerinvestor, Danica Pension, skal ejendomschef Eva Handest konstant have overblik over en stribe løbende projekter med vedligehold, istandsættelser, moderniseringer og udvidelser af de 15 storkøbenhavnske, sjællandske og jyske indkøbssteder.Inden for det seneste par år har Frederiksberg Centret fået en ekstra etage, og Lyngby Storcenter nord for København er blevet ombygget.Nu ligger de største byggeopgaver på Amager, i Aalborg og i Hillerød.I København skal det efterhånden 42 år gamle Amager Centret renoveres og udvides - alt sammen, mens butikkerne fortsat skal kunne tage imod kunderne.- Vi håber at få en byggetilladelse omkring nytår, så vi kan gå i gang og være helt færdige i slutningen af 2019. Projektet løber op i cirka en halv milliard og omfatter blandt andet 6.000 nye kvm - 4.800 til ekstra butiksareal og 1.200 til kontorer og klinikker - og så nye p-arealer, fortæller Eva Handest til Licitationen - Byggeriets Dagblad.Projektet omfatter omdannelse af eksisterende parkeringsarealer til ekstra butiksareal, og det viste sig mere kompliceret end ventet.- Betonen var ikke god nok til, at vi kunne indrette butikker i de nuværende p-arealer, så vi må rive det hele ned og bygge forfra. Det har forsinket projektet trekvart år og gjort det dyrere. Til gengæld har det vist sig, at vi kan få ekstra kvadratmeter end først planlagt og dermed et større butiksareal med øgede lejeindtægter, siger Eva Handest.Danica Pension har allerede indgået kontrakt med en entreprenør, men aftalen er betinget af grønt lys fra rådhuset, og navnet bliver sløret ikke løftet for endnu.Comeback til MagasinI Aalborg er håndværkerne allerede i gang, og planen er, at Magasin vender tilbage til den nordjyske hovedstad ved at overtage 8.500 kvm i Friis Shoppingcenter, som Danica Pension indviede i 2010 - midt under finanskrisen.- Friis fik en hård start, og sidste år gik vi i gang med det her projekt for at udvide til Magasin og skabe bedre rammer for de eksisterende butikker. For eksempel har H&amp; M lige overtaget et nyt lejemål, som kæden er ved at indrette. Samlet bliver det en trecifret millioninvestering for os, og vi afleverer til Magasin i løbet af sommeren 2018, og så kan Magasin åbne i efteråret, siger Eva Handest.Nord for København bliver Slotsarkaderne i Hillerød udvidet.- Vi øger butiksarealet, og samtidig får vi 13 ekstra ungdomsboliger oven på centret. Det er ikke et af de største projekter og holder sig på et tocifret millionbeløb, siger ejendomschefen.Finansmand droppede centerI Hillerød kan Eva Handest og Danica Pension glæde sig over, at finansmanden Mikael Goldschmidt for to et halvt år siden droppede mangeårige planer om et indkøbscenter.Goldschmidt-koncernen ville hellere bruge grunden i centrum af købstaden til 1.300 boliger, så i stedet for en konkurrent får Slotsarkaderne i løbet af nogle år 2.500-3.000 ekstra forbrugere i nabolaget.Ud over de tre byggeprojekter på Amager samt i Hillerød og Aalborg gennemfører Danica Pension en lind strøm af mindre ombygninger og vedligeholdelsesarbejder i de 15 centre.Aktuelt er der ingen konkrete planer om yderligere større udvidelser eller renoveringer.Men ifølge Eva Handest bliver der hele tiden udviklet kreative ideer og tanker om, hvordan centrene kan udvides og forbedres, så Danica Pension er forberedt, i takt med at mulighederne opstår.Samlet bliver det en trecifret millioninvestering for os, og vi afleverer til Magasin i løbet af sommeren 2018, og så kan Magasin åbne i efteråret Eva Handest, ejendomschef, Danica Pension, om udvidelsen af Friis Shoppingcenter i Aalborg.Danica Pension og centreDanica Pension er Danmarks største centerinvestor 15 centre til en værdi af 14 mia. kroner.Amager Centret, City 2, Lyngby Storcenter og fem andre centre i Storkøbenhavn Centre i Kolding, Randers, Aalborg og Aarhus Centre i Helsingør, Hillerød og Slagelse Større projekter for Amager Centret og Friis i Aalborg Centrene administreres af Deas Kilde: Danica Ejendommes hjemmeside og Eva Handest.
Danica Pension er altid i gang med byggeopgaver i sine 15 centre. I øjeblikket er tre store projekter på dagsordenen.
I forbindelse med at en 47-årig svensker torsdag blev fundet død i en kanal, der ligger på kanten til Amager, leder politiet nu efter et tæskehold på tre, etnisk danske mænd i deres bedste alder.- Vi kæder voldssagen sammen med, at den 47-årige svensker og en 32-årig svensker er trængt ind i et kolonihavehus ude i den pågældende haveforening, fortæller Ove Larsen, efterforskningsleder, Københavns Politi.- De to svenskere kan være blevet overfaldet, fordi de har sovet i det pågældende hus. Sådan lyder en af vores teorier i sagen, tilføjer han.På hospitaletOnsdag aften ved 22-tiden modtog politiet oplysninger om, at den 32-årige var blevet overfaldet i et ikke nærmere specificeret område tæt på Christiania. Efterfølgende var han med ambulance blevet kørt på hospitalet.Dagen efter at den 32-årige var blevet udskrevet fra hospitalet, gik han til politiet.Her fortalte han om overfaldet, og at det angivelig var sket, fordi de to var brudt ind i haveforeningshuset.I forbindelse med afstraffelsen var han flygtet fra stedet, og efter hospitalsopholdet kunne han ikke få kontakt til sin 47-årige kammerat.Politiet satte en efterforskning i gang, og hurtigt fandt man frem til gerningsstedet - det lille, blå havehus i Haveforeningen Vennelyst.Fundet druknetKort efter fandt politiet den 47-årige, der lå død i kanalen, der ligger lige ud for havehuset kun adskilt af en sti.Obduktionen af den afdøde har påvist, at han er blevet slået og sparket. Dødsårsagen vurderes at være drukning.Det er endnu ikke klarlagt, hvordan han er havnet i den lille kanal.Betragtes som drab- Foreløbigt betragter vi sagen som drab. Men det er muligt, at jurister ser anderledes på det, når eventuelle gerningsmænd måtte blive anholdt.- Vi er i dialog med svenske kolleger om at få underrettet de pårørende til den afdøde, fortæller Ove Larsen.Levede på gaden- Vi kender til, at de har opholdt sig i København i hvert fald i ti dage. Her har de levet et liv på gaden. Vi kender til, at de i den pågældende periode er trængt ind i en lejlighed i det indre København med det det formål at overnatte der, forklarer Ove Larsen.Han kender ikke til, præcis hvor i Sverige duoen kommer fra.- Men det ser ud, som om de kender kender hinanden fra et lignende liv i Sverige, tilføjer han.fish@eb.dk Vi kender til, at de har opholdt sig i København i hvert fald i ti dage. Her har de levet et liv på gaden.Fakta: POLITIET LEDER EFTER TRE MÆNDI forbindelse med sagen leder politiet nu efter tre mænd, der beskrives således: A. Dansk mand, ca. 30 år, ca. 185 cm, muskuløs af bygning, skaldet, iført tætsiddende, sort jakke, blå jeans og Nike Air-sko.B. Dansk mand, ca. 30 år, ca. 185 cm, muskuløs af bygning, kort brunt hår, iført blå jeans.C. Dansk mand, ca. 30 år, ca. 185 cm, muskuløs af bygning, kort, brunt hår, iført blå jeans.Politiet vil ligeledes gerne i kontakt med følgende to personer, der er set i området, og som derfor kan være vidner i sagen: Dansk mand, ca. 185 cm, ca. 50 år, slank af bygning, skaldet, iført tyk, brun habitjakke, grå/hvide tætsiddende cowboybukser, sorte blanke ' fine' sko.Dansk kvinde, ca. 167 cm, ca. 40 år, slank af bygning, mørkt, brunt, langt hår i hestehale, iført sort, lang jakke. Hun skubbede en stor, rød barnevogn. De fulgtes med to børn på ca.tre år og fem år. Begge børn havde langt hår.
JAGES: Svensker trængte ind i kolonihavehus - endte død i kanal.
Hvor bor du?»Jeg bor i Ranzausgade-kvarteret på Nørrebro, hvor alt for mange økologiske og bæredygtige Änglamark-familier er stuvet sammen i små lejligheder«.Hvad er det værste ved dit kvarter?»Med børnefamilierne ryger den larm, det liv og den uforudsigelighed, som en storby er gjort af. Nørrebro har mistet ånd, fordi boligmarkedet har skubbet de skæve eksistenser ud af kvarteret.Sjovt nok er der er en opfattelse af, at Nørrebro er det her farvede multikulturelle kvarter. Gu er det ej. Det hele er så kontrolleret, og under parolen om at være anderledes ligner alle hinanden. Tilbage er de her Änglamark-familier, der forventer forstadsstilhed og kører en ligusterfascisme med stor kontrol af hinandens måde at leve på«.Hvor går du hen og hører musik?»Når det kommer til musik, er jeg bare 80 år inden i. Jeg går ikke til koncerter, men jeg kan godt lide at gå ind og se ballet eller et teaterstykke. Der oplever jeg en respekt for gode gamle traditioner.Der er ingen telefoner, der lige skal dokumentere, at man har været der«.Hvor får man den bedste kaffe?»Hjemme i mit eget køkken. Jeg ved ikke, om det er overskud eller noget påtaget, der gør, at folk har så stort et behov for at vandre med et dyrt papkrus i hånden.For mig er det sgu federe at sidde hjemme med sin egen neskaffe. Tro mig, jeg bruger rigtig mange dumme penge.Men morgenkaffe til 40 kroner, det er jo vanvid«.Har du et stamsted?»Når man som jeg er vokset op i en ghetto med min baggrund, er der evig en fare for at blive set af de forkerte på det forkerte sted. Og jeg er derfor kommet meget på Det Elektriske Hjørne med mine søstre for at kunne drikke en øl eller et glas vin uden at blive genkendt af andre perkere. Selv om det ligger nede i det mondæne upper class-kvarter i Indre By, er der ingen fisefornemme etiketter for, hvordan man skal være derinde. Det er et lille helle i en del af København, der i den grad er åndløs«.Hvor dufter der bedst?»I alle de gamle blomsterforretninger.Jeg har arbejdet med blomster, fra jeg var 14 til for et par år siden, og med tiden bliver man immun over for duften. Men nu er den kommet tilbage til mig«.Hvad er dit yndlingskvarter?»Amager. Alment boligbyggeri, ejerlejligheder og andelsboliger ligger side om side. I Amagercentret er der børnefamilier, der handler ind, gamle Ingrid sidder og spiser en vaffel, og prollede centertyper driver den af. Jeg er selv den vildeste amagerpige med kunstige akrylnegle, masser af makeup og en havnearbejderstemme.Og det fede ved Amager er, at bydelen ikke er så selvsmagende som brostenskvartererne. Der er plads til forskellighed«.Hvor går du i byen henne?»Sidst var det på Chateau Motel, men jeg kan hverken hamle op med de der 18-årige stænger eller finde ud af at snakke med fyrene uden at blive belærende. I sommer havde jeg en bytur i Aarhus, hvor jeg festede med dullede piger, der stod ved det prollede. Det mangler Københavns nattelivsscene. Det er enormt prætentiøst«.Hvor ville du tage en date med hen?»Kølsters Tolv Haner i Rantzausgade.Ikke, fordi det er hipt, men fordi jeg bor så tæt på, og derfor er det dejligt iført stiletter.Hvis det er mad, er det McDonald's.Problemet er bare, at stort set alle fyre er sundhedsfreaks i dag, så jeg ender med at blive dumpet, fordi jeg er nede med burgere«.Hvis du fik en stor pose penge, hvad skulle der så ske?»Det er fucking dyrt at bo i København, og det gør noget ved diversiteten. Storbyen er jo dejlig, fordi den giver forskellige sociale lag mulighed for at mødes.Vi har bare ikke politikere med langsigtede visioner for boligpolitikken«.Hvis du havde en bulldozer, hvad ville du så fjerne?»Jeg hader de nye tårne, der er bygget på den gamle Scala-grund. Palads er jo fantastisk, strålende og farverig - lige efter mit hjerte - men det der er bare fucking grimt og koldt. Byg med respekt for, at det skal stå rigtig længe, og drop de der Dubai-projekter«.Hvad irriterer dig mest ved København?»Når jeg møder den der selvophøjede københavneridentitet, der sætter København på en piedestal. Danmark er jo et lille land. Man kan komme fra den ene ende af landet til den anden på en halv dag med et halvforsinket tog. Slap lidt af, København«.ibyen@pol.dk 
Debattør Geeti Amiri så gerne, at København var mere Amager og mindre Änglamark.
Der står hverken café eller cuisine nogen steder på Sundbyvestervej.Faktisk har det forudsætningsløse publikum (folk, der ikke bor på Amager) meget få muligheder for at vide, at gulstenshuset i parcelhusstil gemmer på en betragtelig lokal succes.Baglokalet hedder stedet, som er en del af fodboldklubben Fremad Amagers klubhus.Her har man i flere år kunnet få varieret mad lavet fra grunden og til en rimelig pris. Stedet er derfor blevet til et nemt, praktisk og behageligt hideaway for børnefamilier, der trænger til at komme lidt ud, men ikke har lyst til eller brug for at spise ' fint'. Baglokalet er en slags sfo eller ffo (forældrefritidsordning) med cafékøkken samt - og det er rigtig vigtigt - adgang til indhegnede boldbaner, hvor børnene nærmest uden opsyn kan løbe energien af sig.Her er plads til omkring 30-40 gæster, og denne helt almindelige onsdag er her stopfuldt. Ved indgangen er der en slags alrum med langbord, brætspil, playstation og bordfodbold, hvis håndtag bærer præg af, at børn godt kan lide fritter. I den anden ene af lokalet - de to afdelinger er adskilt af tunge gardiner, hvilket trods de mange børn sikrer et behageligt lydniveau - er cafédelen med frit udsyn til det åbne køkken. Her både bestiller og henter man.Tillid på amagerkanskDet gælder også drikkevarerne, som er tilgængelige i en selvbetjeningsbar.Her kan man selv tanke fadøl, rødvin (der er kun den ene slags, som ved Ibyens besøg er spansk, letkrydret og letdrikkelig), og ikke mindst kan ungerne hente diverse sportsvand, som på trods af navnet Frem intet har at gøre med rivalerne i Valby, men kommer fra Ribe.Ved afsluttende betaling fortæller man simpelt hen, hvad man har hentet i baren. Sådan staver man til tillid på amagerkansk.Baglokalet er styret af professionelle kokke, men fungerer desuden som madskole for elever med blandt andet andet adhd og autisme. Køkkenet laver altid en dagens ret, som sjældent fornærmer nogen og koster 65 kroner. Vil man gå helt amok, kan man kaste sig ud i en trerettersmenu, der kaldes mad på fad.Første ret denne aften er et velstegt stykke laks med quinoa, mango, koriander og lidt chili. Denne anmelder er generelt ikke stor fan af mango, som meget let kan blive en parfumeret omgang, men i dette tilfælde blender frugten fint ind i resten af den velbalancerede lille ret.Hovedretten, hot pot, er et studie i simremad: langtidsstegt oksekød med jordskokker i rustikke stykker. Lidt rigeligt salt, men ellers generelt et styrkende måltid.Ekstremt sympatisk stedDesserten er pandekager med kandiseret græskar og havtorn. Sødt, men langtfra alt for sødt, så både børn og voksne kan være med. Variationen er stor, og rundt om bordet får man blandt andet vegetarisk bygotto, der er lidt til den ferske side, men hurra for overhovedet at have en vegetarret.Populær er selvsagt også stedets burger med hjemmelavede boller, en rosa bøf og hjemmelavet ketchup. Den enhåndsbetjente sag størrelse bøfsandwich+ koster beskedne 50 kroner.Ekstremt sympatisk pris - ekstremt sympatisk sted.ibyen@pol.dk Fakta: Baglokalet # manbehøverikkeinteresseresigforfodbold # mendethjælperDommen Baglokalet er et unikt sted, som tilbyder vellavet mad fra grunden til rimelige priser. Alle er velkomne i lokalerne, der fremstår med elementer af moderne cafékøkken, men snarere er en slags cafeteria for lokale med og uden tilknytning til fodboldklubben. Hipnessfaktor Hvis nærhed er hipt, får Baglokalet skalaen til at eksplodere. Her er behageligt at være, og i de trygge rammer behøver forældre ikke være konstant optaget af, hvad deres børn gør. Hvilket sjovt nok også får børnene til at slappe mere af og bare føle sig hjemme. Billigt vs. dyrt Man kan fint klare sig med en dagens ret (for eksempel den altid populære pasta bolognese, hakkebøffer, kylling og karry mv.) til 65 kroner. Er man voldsomt sulten, kan man købe tre retter (mad på fad) til 175 kroner.Børnemad (for eksempel frikadeller) koster 35 kroner.
CAFÉKONTROL BAGLOKALET I Fremad Amagers klublokaler handler det ikke så meget om fodbold, som man skulle tro. Faktisk kan alle og enhver komme forbi og spise god og billig mad.
Det er ikke blot stanken af oversaltede popcorn eller larmen fra hundredvis af børn, der skriger »JAAAAA!« i kor, når de bliver bedt om det af Hr. Skæg, der giver mig let kvalme og hovedpine her i det gummibådsknaldrøde, fyldte og voldsomt varme Cirkus Summarum-telt ved Tiøren på Amager.Det er også, fordi klokken nærmer sig 18.00, og jeg ikke har fået andet end en hurtig bolle uden pålæg, fordi jeg skulle nå fra arbejde i Indre by og hjem til Frederiksberg og hente min fireårige søn og hans bedste ven, inden vi sammen tog metroen til Femøren Station for at opleve premieren på dette års Cirkus Summarum fra teltets nye og langt bedre sæder.Men det er nok mest af alt, fordi jeg dagen inden varmede op i fire timer til Guns N' Roses' maratonkoncert med stærk chili con carne og Gyldne Damer i solen sammen 20 gutter fra studietiden.Men sådan er livet som ofte i sommermånederne for en familiefar som jeg. En evig balanceakt mellem job, børn og fritid. Mon ikke de fleste forældre omkring mig her i teltet også har måttet løbe lidt ekstra stærkt på jobbet for at nå forestillingen eller sågar har milde tømmermænd efter et stykke med Slash? Derfor er det vigtigt, at man også som voksen får en stor oplevelse i Cirkus Summarum, når man op til 375 kroner per sæde for dette to gange 45 minutter lange hyggeafbræk med børnene.Derfor er anmeldelsen skrevet ud fra devisen om, at voksne også er vigtige.V i er mere velforberedte end nogensinde før, og derfor kan intet gå galt,« joker Rasmus Bjerg i starten af stykket.Han spiller vanen tro den sardoniske cirkusdirektør, der pisker rundt med de kendte figurer fra DRs Ramasjang. Denne gang et lidt vel smalt felt bestående af Hr.Skæg, Motor Mille og Onkel Reje. Dertil selvfølgelig Søren Hauch-Fausbøll som både cirkussets husklovn og legendariske Bamse. Der er også plads til Bamses provokerende modpart, Bruno. En efter eget udsagn 158 år gammel bjørn fra Kolding, der har en klo i stedet for højre lap. Netop Bamse og Bruno har nogle fine og velskrevne scener sammen. Den ene slutter med, at Bruno siger: »Så skrider vi.« Hvortil en lidt paf Bamse svarer: »Ja. Vi... øh..smutter.« Også Onkel Reje (Mads Geertsen) er igen i år i god form og spidder hvem og hvad som helst i både replikker og sange. Han byder på sin vanlige hyggesexisme og viser glædeligt sin nøgne, behårede ølvom frem, inden han lader sig »skyde med en kanon i kuglerne«. Min fireårige synes dette er mildt underholdende - intet Onkel Reje gør, kan efterhånden chokere ham. Jeg fandt det hysterisk morsomt og forholdsvist tømmermændslindrende.Desværre er Rasmus Bjergs cirkusdirektør ikke så ubehagelig og sur som sædvanligt, da hans rolle hurtigt bliver ubetydelig i dette shows hovedplot, der består af en (i hvert fald for salens voksne) noget diffuse jagt på de mystiske og magiske »boblebørn«, hvor hovedpersonerne »forlader« cirkusmanegen og overvinder blandt andet »Det Grædende Vandfald« og »Den Sure Satan« for til sidst at konfrontere den lettere dæmoniske boblemoder. Min søn hvisker til mig, hvor vild han er med undervandsscenerne, og som forælder fryder jeg mig over, at Summarum prøver at adskille sig fra tidligere år ved at gøre store dele af årets forestilling til et regulært eventyr - der trækker på lige dele børnefabler, Hobbitten og til tider Monty Pytons jagt på den hellige gral.Men det er også bydende nødvendigt, for ud over Motor Milles (Mille Gori) betagende gyngeture oppe under teltets tag er vi altså lidt for langt fra vovehalsene og jonglørerne i dettes års glimrende forestilling fra Cirkus Arena.Heldigvis har Summarum en overraskelse til publikum, nemlig sangeren Thomas Buttenschøn, der hopper ud af et kæmpeæg og begynder at spille akustisk guitar og synge, mens han charmerer hele teltet. Han passer godt ind som hovedpersonernes magiske ven, og Rasmus Bjergs cirkusdirektør får alle salens voksne til at grine nervøst ved Buttenschøns ankomst, da han peger på ham og spørger: »Hvem er den troldetype?« Trods de stærke grin til det voksne publikum rammer seværdige Summarum ikke den absolutte topform i år. Tvivl ikke på dette, for man skal høre sandheden fra børn eller folk, der var fulde i går.tco@berlingske.dk 
Cirkus Summarum 2017.
Musiker, biolog, skuespiller og forsker.Johan Olsen er en alsidig mand med mange jern i ilden og nu også forfatter - aktuel med »Bogen om verden«, der introducerer børn og andre nysgerrige til naturvidenskabens verden.Ud over et enkelt smut til Lyngby i opvæksten er Johan Olsen godt og grundigt københavner.»Jeg kan ikke se mig selv bo andre steder.Jeg er vokset sammen med byen,« siger han I dag bor han på Vesterbro, når han da ikke lige turnerer Danmark rundt som forsanger i bandet Magtens Korridorer.Hvad laver du for tiden?»Jeg er på det sidste af Magtens Korridorers sommerturné. Nu skal vi i studiet og lave lidt musik, før efterårsturneen går i gang.Jeg arbejder også på laboratoriet med forskellige projekter, hvoraf et giver mig en del grå hår i hovedet, samtidig med at det er sjovt at prøve at få til at lykkes«. »Jeg skal spille lidt koncerter med Pligten Kalder til oktober, blandt andet på Kammerateriet i Svendborg. Jeg skal spille verdensmesterskab i havekroket, holde foredrag på en folkeskole på Amager og høre Sonja Hald på Viften i Rødovre 29. september«.Hvilken bydel har du det tætteste forhold til?»Jeg føler mig hjemme både på Vesterbro og på Nørrebro. Jeg boede ca. 20 år på Nørrebro, så selv om jeg flyttede til Vesterbro for en del år siden, har jeg stadig et tæt forhold til Nørrebro. Det, Vesterbro mangler, har Nørrebro - og omvendt«.Hvad er det bedste ved København?»Dens offentlige rum. Demokratiet og sammenholdet, både i lokalområderne og nationalt, er afhængigt af, at mennesker fra forskellige subkulturer og samfundslag mødes. Bare se hinanden, kende til hinandens konkrete eksistens. Det kan København, og det skyldes dens pladser, parker og åndehuller. Der er mange af dem, fra Nordvest til Islands Brygge, fra Østerbro til Sydhavnen. Det er der ikke mange andre byer, der kan hamle op med«.Hvad er det værste?»Februar, politikere, der vil ødelægge Amager Fælled med en motorvej, havnefronten skæmmet af rædselsfulde erhvervsbygninger og ødelæggelsen af Carlsberg Byen«.Hvilke steder kan du anbefale at gå ud?»Når man skal ' ud' i København, vil jeg anbefale, at man begynder tidligt med en frokost et sted. Man kunne gå på Ñ i Blågårdsgade for eksempel. Virkelig hyggelig, lækker veganercafé. Bagefter tager man en kaffe i hånden og spadserer gennem Assistens Kirkegård, zigzag ad små stier, ender på Jagtvej, hvor man køber en pils hver i en kiosk.Så går man langs den grønne sti, ad Buen over Ågade hen til Landbohøjskolens Have, hvor man går en tur og finder et sted at sidde.Her drikkes de medbragte øl langsomt. Så går man op til Gl. Kongevej, hvor man besøger 90eren, måske kan man sidde udenfor, hvis vejret tillader det. Man tager sig god tid.Derefter tager man mod Værnedamsvej og kigger på de fine butikker, tager måske på Falernum, hvis man er sammen med en eller nogle, som er til et glas vin, går ad Valdemarsgade mod Istedgade, og her synes jeg, det vil være lidt sært ikke at besøge Skipper Bodega, Simpelt V, Café Erik, Blomsten, Øresund, Kluuden (Mc. Kluud, red.), Riesen og Snork, en perlerække af dejlige værtshuse.Og hvis en af ledsagerne skulle blive lidt cocktailflov, er Celcius på Oehlenschlägergade det ideelle sted til netop den type aktiviteter. Ja, ja, man behøver ikke tage dem alle sammen på én dag. Og en anden rækkefølge er måske også mere hensigtsmæssig, både hvad angår åbningstider og rute. Men jeg garanterer, det bliver smukt«.Hvor i byen slapper du af?»Når jeg skal have lidt ro på og bare sidde og stirre lidt ud i ingenting, sætter jeg mig på Assistens Kirkegård eller i Landbohøjskolens Have. De har deres magi og deres historie, som om tiden har skåret de fineste ornamenter i luften, man indånder, så man får lidt af tusinder af skæbners fortælling ind under huden«.Hvad dyrker du af kultur i København?»Jeg dyrker cafékultur, kioskkultur, cykelkultur, grille-nede-i-gården-kultur, værtshuskultur, koncertkultur, rygerkultur, forbrugerkultur, hipsterkultur, politisk kultur, antikultur, dekadencekultur, teaterkultur og den slags«.Hvad ville du vise en turist i København?»Jeg ville gå lange ture rundt i gaderne og fortælle røverhistorier om byens historie blandet op med ting, jeg tror, jeg kan huske, fra da jeg flyttede hertil. Jeg ville cykle min turist til Tippen, Sydhavnen, Nokken, Amager Fælled, gå en tur langs Søerne, sidde ved Planetariet og få lidt at spise. Måske en pils på Kennedy's. Og vi ville ende med en gåtur på Istedgade med sidegader, som jo er mit kvarter nu, og som jeg kan fortælle om.Som sagt synes jeg især, at det er livet i det offentlige rum, på gaderne og i parkerne, der gør København til noget særligt«.Hvad ville du lave, hvis du selv havde en fridag?»Jeg har så sjældent en fridag, at jeg måske nok ville bruge den derhjemme med en bog i tæt samarbejde med en sofa eller bænken ude på altanen«.rasmus@aok.dk 
Altmuligmanden Johan Olsen fra Magtens Korridorer er vild med byens bodegaer, men han bryder sig ikke om politikere, der vil ødelægge Amager Fælled.
Emil Skram Toft, ti år, SydhavnenHvad kan du bedst lide ved København? Sluseholmen, som er et boligområde, der ligger på sin egen halvø med en masse kanaler og broer omkring.Hvorfor? Fordi vi om sommeren kan gå ned ad trapperne, her hvor vi bor i Sluseholmen, og hoppe direkte i vandet, det er rigtig dejligt. Om sommeren bader vi hver dag.Vi har en båd, som vi sejler ture i til Amager Strand eller hen til Papirøen. Andre gange går vi ture og ser på, hvad der bliver bygget.Sophia Nørgaard Hørberg, ni år, NordhavnHvad kan du bedst lide ved København? Sortedamssøen lige ved hjørnet af Østerbrogade.Hvorfor? Jeg synes, det er hyggeligt at spise is og fodre ænderne og være sammen med min familie. Min mor og min lillebror og min far. Jeg er der tit flere gange om ugen. Jeg køber lakridsis i vaffel fra Østerberg, og jeg har brød med hjemmefra til ænderne.Louis Anderskouv Andersen-Alstrup, ti år, Islands BryggeHvad kan du bedst lide ved København? Amager Fælled.Hvorfor? Fordi man kan lave mange ting.Man kan spille fodbold, og man kan lege, og man kan gå tur, og man kan alt muligt. Man kan cykle rundt og finde græsplæner, men der er også stier. Det er meget stort. Jeg er der rimeligt tit, som regel en gang om ugen, det er mest i weekenden.Jeg er der med min mor. Sidst vi var der, plukkede vi brombær.Bjørg Asta Felholt, ti år, ChristianshavnHvad kan du bedst lide ved København? Jeg kan godt lide alle cafeerne, især Café Oven Vande på Christianshavn.Hvorfor? Den ligger på et hjørne, så man kan kigge ned på kanalen, hvis man sidder ved vinduet. Jeg kigger på vandet og på alle dem, der går forbi. Man kan få noget rigtig lækker mad, og jeg går nogle gange derover med min mor, og så spiser vi sammen. Det synes jeg er rigtig hyggeligt. Jeg kan godt lide at spise brunch, hvor der er røræg og pølser og nogle gange pandekager. Da jeg gik i nulte, fik jeg fri klokken 12, så da var vi der tit. I dag kommer vi der ikke så tit.Alfred Gwyn Linnet Sørensen, ti år, AmagerHvad kan du bedst lide ved København? Amager Strandpark, lige der hvor der hænger en basketkurv ved Ismageriet.Hvorfor? Det sted elsker jeg at være, fordi det er nede på stranden - og der elsker jeg at være - og fordi jeg elsker at spille basket. Man kan høre bølgerne, og folk, der snakker, og det er dejligt. Jeg er der så tit som muligt, som regel en gang hver weekend. Jeg har ikke tid til det på hverdage. Jeg plejer at gå derned med min mor og far og lillesøster.Jeg spiller med min far eller bare mig selv. Jeg er der mest om sommeren og om foråret.Københavns fødselsdagNår vi fejrer Københavns 850-års fødselsdag, fejrer vi i virkeligheden den gamle historie om, hvornår København blev grundlagt, selvom vi i dag ved, at det slet ikke passer.Ifølge historien grundlagde biskoppen af Roskilde, Absalon, København i 1167.Det var Absalon, der på et tidspunkt bad krønikeskriveren Saxo om at nedskrive hele Danmarks historie. Saxo var en dannet mand, der skrev på sølvalderlatin. Han sørgede for, at Absalon blev nævnt adskillige gange i værket, blandt andet som manden, der grundlagde København.Da metrobyggeriet gik i gang i København, kunne arkæologerne i forbindelse med udgravningerne konstatere, at København er ældre, end der står i Saxos bog. Byen lå der, længe inden Absalon kom til.Men pyt med det, vi fejrer alligevel den 850-års fødselsdag.KORREKTUR: LOUISE LUNDBERG CLAESEN.Clara Kofoed Brandt, ti år, ØsterbroHvad kan du bedst lide ved København? Classens Have. Det er sådan en lille parkagtig have, hvor der er legeplads og et skovområde med bakker.Hvorfor? Jeg kan godt lide det, fordi det er meget naturagtigt. Når man bor i en by, er det dejligt, der er sådan et sted, man kan gå hen. Der er selvfølgelig også Fælledparken, men den ligger længere væk. Der er også noget for alle, både voksne og små børn og store børn. Man kan sole sig, og man kan spille fodbold eller badminton. Man kan være der hele året, der er også sjovt om vinteren.Kai Søderberg Friis, otte år, VesterbroHvad kan du bedst lide ved København? Zoologisk Have.Hvorfor? Fordi jeg elsker dyr. Jeg kan lide alle dyr i hele verden. Jeg er i Zoo en gang om måneden, det er ikke så tit.Sidst så jeg flagermus, de er nogle seje dyr, fordi de sover på hovedet.Jeg så også fugleedderkopper, de er ret flotte, men lidt ulækre.Agnes Pepe Birch, 12 år, NørrebroHvad kan du bedst lide ved København? ByOasen, der ligger inde i De Gamles By. Det er et sted, hvor det er gratis at komme ind, og hvor du kan klappe geder, høns og kaniner, og hvor der bliver lavet mad over bål.Hvorfor? Det er rigtig hyggeligt. Der er mange arrangementer derhenne.Jeg er der hver dag, for jeg cykler igennem, når jeg skal hen til min klub. Nogle gange stopper vi på vej til klubben for at få suppe, der er lavet over bål. Jeg kan rigtig godt lide at lave ting over bål.Viktor Stentebjerg Bergenholtz, 11 år, FrederiksbergHvad kan du bedst lide ved København? Lindevangsparken.Hvorfor? Det er en park, hvor der både er boldbane og soppebassin, og hvor der ofte bliver holdt koncerter. Der er mange aktiviteter, og det er også et godt sted at lufte sin hund. Jeg er der i hvert fald en gang om ugen.Jeg leger med min hund, det er en tibetansk terrier, der hedder Carla.Jeg tager derhen med min mor og min mors kæreste og min lillesøster.Nogle gange går vi også ind på legepladsen, hvor vi kan gynge og klatre.De voksnes favoritterI anledning af Københavns 850-års fødselsdag har festivalen Golden Days lavet en afstemning, hvor folk kunne stemme på, hvad de bedst kan lide ved København ud af i alt 20 muligheder.Lily Mai Herzig, ti år, turist fra Manhattan i New York, USAHvad kan du bedst lide ved København? Jeg kan ikke huske, hvor mange gange jeg har været i København, men det er nok til at vide, at jeg bedst kan lide Tivoli.Hvorfor? Jeg har været i andre tivolier som Disneyland og på Coney Island, men de kopierer bare de rutsjebaner, der er her. Jeg kan bedst lide dem, der er her i Tivoli. De er mere kreative, de er meget sjove. Her er også pænt og rent. Hvis du er i Tivoli på Coney Island, ligger der skrald på jorden. Allerbedst kan jeg lide den gamle rutsjebane. Når vi ser billedet fra rutsjebaneturen bagefter, ser mine forældre altid skræmte ud, og jeg ser vildt glad ud.
København. I anledning af Københavns 850-års fødselsdag fortæller ti børn om deres yndlingssted i byen.
Torsdag åbnede Danmarks største discountbutik på Amager, og det er noget af en moppedreng, der har slået dørene op i de tidligere Føtex-lokaler på Kirkegårdsvej.Men hvor stor er butikken egentlig? Det har selv Netto været i tvivl om i ugerne op til åbningsdagen.I en pressemeddelelse dateret 20. april kunne man læse, at ' den nye butik har et salgsareal på 1650 kvadratmeter', mens det i en pressemeddelelse fra dagen før åbningen blev oplyst, at ' Netto slår skydedørene op til 2000 kvadratmeter fødevaremekka'.Altså en forskel på 350 kvadratmeter, som Brian Seemann, landedirektør i Netto Danmark her prøver at forklare.- Hvor stor er den Netto-butik egentlig? - Haha, det er et godt spørgsmål, men jeg tror godt, jeg ved, hvor de forskellige tal stammer fra.- Det er jo en tidligere Føtex på 2300-2400 kvadratmeter, vi har overtaget, så da den første pressemeddelelse blev lavet, var vi ude at sige, at det blev Danmarks største Netto.Verdens største- Ja, faktisk verdens største.Men siden da har vi tegnet butikken om flere gange, og vores inventarfolk går først ind i løbet af de sidste to uger op til åbningen. Vi er ikke vant til butikker, der er så store, så det er endt med at kølemøblerne er rykket længere ned i butikken, end vi egentlig havde tænkt, og lageret er ikke helt så stort som oprindeligt.- Så helt præcist hvor stor den er, ved jeg faktisk ikke, men et eller andet sted mellem 1900 og 2000 kvadratmeter er et godt bud.Lige meget hvad føler Brian Seemann sig dog overbevist om, at der ER tale om Danmarks største discountbutik.- Vores udviklingsafdeling har lavet noget research, og ifølge det, vi har fundet ud af, så har Kiwi og Lidl nogle butikker, der også har været oppe omkring 1500-1700 kvadratmeter.- Ingen af kæderne har brokket sig, efter I meldte ud, at I havde den største? - Ikke mig bekendt. Jeg tror, at vi nok er et par hundrede kvadratmeter større end den næststørste. Så selv ved fintælling tror jeg godt, vi kan være med, lyder det fra den danske landechef Brian Seemann.En nybygget Netto-butik svinger i dag mellem 1000 og 1400 kvadratmeter, mens de først åbnede butikker har et salgsareal på omkring 750 til 800 kvadratmeter.- Skræmmer det ikke, at eksempelvis Kiwi begyndte at satse på de større Kiwi Plusbutikker, og nu er gået nedenom og hjem? - Nej, de steder, hvor vi har sagt ja til at bygge store butikker, det er de steder, hvor vi tror på, at omsætningen er der. Man kan sige, at de største butikker, vi har i dag, er også dem der omsætningsmæssigt er i den tunge ende.- På den ene side er det jo charmen ved en 36 år gammel butikskæde, at vi har rigtig mange små butikker.På den anden side er der også rigtig mange steder, vi gerne vil være større.Den næste moppedreng af en Netto dukker snart op i Vanløse, hvor discountkæden overtager endnu et Føtex-varehus. Lige nu tyder det på, at det bliver kædens næststørste butik.pro@eb.dk 
DISCOUNTBUTIK.
Lejligheden på Islands Brygge er pakket ned i flyttekasser, og bordet i køkkenet flyder med papir og glimmertuscher.Niårige Sonia skriver personlige hilsener til sine venner på Den Grønne Friskole med de ting, hun bedst kan lide ved dem, for i morgen har hun sidste skoledag.I weekenden flytter familien til Birkerød, og Sonia skal igen gå i folkeskole efter to år på friskolen.Sonja fortæller, at hun kommer til at savne den kreative friskole på Amager, hvor skoleskemaet er skiftet ud med ugentlige temaer, og eleverne ikke er fordelt på klassetrin.»Det har været rart at være så meget sammen med elever fra andre årgange, og så har det været fedt at være så meget udenfor og på så mange ture. Det gjorde vi ikke så tit på den folkeskole, jeg gik på før. I det hele taget har det været rart at gøre tingene lidt anderledes,« siger Sonia.For nylig rykkede skolen eksempelvis med kort varsel fire dage til Horsens under byens tegneseriefestival - fordi muligheden bød sig. Det samme gjaldt, da en kirurg besøgte skolen for at skære i knogler og forklare om kroppens anatomi. Eller da to jordemødre medbragte døgnfriske moderkager og fortalte om menneskets forplantning.Overskud og nytænkning »Vi flyttede ikke Sonia, fordi det hele sejlede i folkeskolen. For os handlede det om, at vi fandt en friskole med en mere nysgerrig tilgang til børnenes læring. På samme tid fik vi en fornemmelse af, at lærerne er der, fordi de virkelig tror på det og har et engagement, man ikke finder i folkeskolen. Man kan også finde gode og engagerede lærere i folkeskolen, men der var noget her, som stak ud,« siger Sonias mor, Marlene van der Zee: »Vi fandt mere overskud på friskolen og plads til nytænkning. Der er så mange bånd på folkeskolen, hvor der herude er mulighed for, at de kan gribe en chance, hvis den byder sig, selv om de havde planlagt noget andet. Uden at Forældreintra går amok over, at børnene misser en side i matematikbogen,« siger Marlene van der Zee.Hendes kæreste, Brian Jensen, kommer hjem med de to yngste, Ole og Elise. Han understreger, at valget ikke var et fravalg af folkeskolen.»Jeg vil ikke argumentere for, at man nødvendigvis skal sende sine børn i friskole. Folkeskolen som projekt er rigtigt fint. Og vi startede også Sonia op i folkeskolen med det for øje, at hun fik kendskab til et bredt udsnit af befolkningen. Det var bare ikke rigtigt tilfældet, for så er det geografien, der bestemmer. Og her må man sige, at vi er ret ens på Islands Brygge. Jeg kan sagtens følge argumentet om, at man skal bakke op om folkeskolen, men det er også fint, at der er andre muligheder. Man vil jo gerne gøre det bedste for sine børn,« siger Brian Jensen og tilføjer, at parret mener at have fundet en god folkeskole til børnene efter flytningen.»Der er det også gået op for mig, at der er stor forskel på folkeskoler, og der har vi fundet en skole med nogle værdier og traditioner, som lyder gode,« siger han.Ved køkkenbordet skriver Sonia videre på kortene til friskolevennerne.»Det er ret mærkeligt, og jeg er lidt nervøs over at skulle tilbage på en folkeskole. Det er lidt vildt,« siger hun: »Men det kommer nok også til at være sjovt.«.jabj@berlingske.dk Det er ret mærkeligt, og jeg er lidt nervøs over at skulle tilbage på en folkeskole. Det er lidt vildt.Sonia, som i næste uge bytter Den Grønne Friskole ud med en folkeskole i Birkerød.
TILGANG TIL LÆRING.
E n kendt dansk debattør blev i går indlagt kort efter, at en ambulance havde afleveret ham ved Rigshospitalets akutmodtagelse.Manden, hvis identitet er avisen bekendt, kom på hospitalet, efter at han hjemme i sin lejlighed havde følt stort ubehag.Debattøren opdagede tidligt torsdag morgen, at noget var helt galt. Da han finkæmmede dagbladenes debatsektioner for indlæg, han kunne kommentere, ringede alarmen på hans mobil.»Jeg har sådan et system, hvor min telefon hver time minder mig om, at nu er det tid til at mene noget om noget.« Debattøren fortæller, at da alarmen ringede igen, havde han simpelthen ikke antydningen af en holdning. Da alvoren gik op for ham, ringede han straks 112.»Det svarer til at vågne op og ikke længere kunne gå. Jeg mener altid noget. Jeg har ment noget om alt fra byggeri på Vestkysten til bandekrig og R&amp;B's betydning for postkolonial feminisme.« Speciallæge Kai Polzer, der leder Center for Holdningstransplantation og -genopbygning, vil ikke udtale sig konkret om patientens tilstand, men fortæller, at det er højst usædvanligt, at debattører ikke mener noget.»I min tid på centret har jeg set meget få tilfælde så slemme som dette. Det er højst usædvanligt, at en professionel meningsdanner ikke er i stand til at finde et ledigt standpunkt.« Manglen på fortilfælde har også ført til, at Polzer har været nødt til at improvisere.»Det er en meget unik mulighed for at teste behandlinger. Vi har arbejdet meget med billedassociationer, og patienten synes at vise fremskridt. Det ville ikke undre mig, hvis han allerede kunne mene noget igen i aften,« siger han og tilføjer, at hvis alt andet fejler, vil centret se sig nødsaget til at ordinere islam eller frøer på Amager som en absolut sidste udvej.Debattøren håber selvfølgelig på at kunne nå til tasterne snarest, men chokket over indlæggelsen har påvirket ham.»Jeg ved ærlig talt ikke, hvad jeg skal mene om det,« slutter han.rokokoPosten er en parodi på den aktuelle nyhedsstrøm. Alle RokokoPostens nyheder er således fiktive, selv om de er stærkt inspirerede af virkeligheden.
En prominent dansk debattør blev i går ramt af akut holdningsløshed og modtager nu intensiv behandling. Eksperter overvejer at ordinere intravenøs islam eller strandenge på Amager.
Jeg er faret vild på Amager Fælled sammen med en frivillig fra Dansk Naturfredningsforening og en botaniker, der ønsker at være anonym.Mine fødder svupper i de våde converse, og bukserne er gennemblødt fra knæene og ned. Vi er på jagt efter en sjælden blomst kaldet brændeskærm. I buskadset raser sangfuglene, som gjaldt det deres liv, og det gør det måske også.Det begyndte allerede i april med en video på Facebook fra tv-kokken Nikolaj Kirk. Han talte om den truede natur på Strandengen, hvor den sidste del af Ørestaden skal opføres. I begyndelsen af maj læste jeg, at 2000 mennesker havde dannet en folkering omkring Amager Fælled, og den socialdemokratiske borgmester Frank Jensen lavede et Facebookopslag, der skulle bidrage med facts: »Der er ikke tale om, at byggegrunden er et stykke fuldstændigt uberørt natur. Tværtimod har området været udlagt til losseplads og til militært skydeterræn. Så sent som i 2001 blev området ryddet for al beplantning bortset fra store træer, der blev gravet drængrøfter, der blev ryddet for ammunition, og området blev brugt til at aflæsse og opbevare den jord, som blev gravet ud i forbindelse med byggeriet af Psykiatrisk Center Amager.« Danmarks Naturfredningsforening oplyser til gengæld, at Strandengen er hjemsted for syv arter af rødlistede svampe, en rødlistet plante og to EU-beskyttede padder. Her har man fået over 43.000 til at skrive under på en erklæring, som kræver, at Strandengen bevares. Selv er jeg forvirret. Min sidste erindring fra Amager Fælled var fra dengang, jeg som dreng satte en drage op, der blev angrebet af en rovfugl. Siden tror jeg ikke, jeg har været der, og jeg sidder med en trang til at få syn for sagen. Er der gået følelser og identitets-trip i beskyttelsen af et lille stykke udbombet losseplads på Lorteøen, eller truer betonkanonerne et stykke uerstatteligt natur?.Rødlistet brændeskærmMorgentrafikken strømmer på Ørestads Boulevard, der er anlagt, så den hurtigt kan udvides med to nye spor. Mod syd rejser Ørestadens høje bygninger sig over de lave villakvarterer og udgør en decideret skyline. Hotel Bella Skys to skrånende kolosser med deres sort-hvide rudemønster smelter sammen til en trapez, der er bredest foroven. Himlen er grå, men regnen, der har faldet en god del af natten, er ophørt, og asfalten er begyndt at tørre.For foden af Sundby Station står jeg og venter. Klokken otte kommer Louise Holst Hemmingsen cyklende. Hun er uddannet biolog og har siden 2006 været frivillig i Danmarks Naturfredningsforening. Jeg har spurgt, om hun vil vise mig området og den rødlistede brændeskærm, og hun har sat en botaniker i stævne, der ønsker at være anonym. Han arbejder i det private erhvervsliv, og der er mange interesser på spil i sagen. Det er en speget affære, siger han.En af hovedaktørerne er By og Havn, der er et offentligt ejet selskab med den tidligere socialdemokratiske overborgmester Jens Kramer Mikkelsen som direktør. Selskabet er dannet for at stå for finanseringen af metroen gennem salg af grunde, og der skyldes mange penge. Derfor er det vigtigt for dem at inddrive den halvanden milliard, de kan få for Strandengen. Og gerne snart.Vi bevæger os nordpå for at finde et egnet sted at komme ind i terrænet, men er afskåret af et sumpet område. Til den ene side brokker en rørsanger sig, og til den anden støjer trafikken, så jeg må koncentrere mig for at få det hele med, når jeg bliver sat ind i områdets geografi og historie: Inde i landskabet er et terrænspring, der markerer den gamle kystlinje. Ørestaden er lagt oven på alt det, der var fastland, før man dæmmede havbunden ind under Anden Verdenskrig - for hvis diget går i stykker, er det ikke ideelt at have bygget på havbund. Området, der før var hav med enkelte småøer, er blevet naturpark, men den mest værdifulde natur med længst kontinuitet er fastlandet. Og inden for den gamle kystlinje er Strandengen og det stykke nord for, hvor den nyligt opståede Grønjordssøen ligger, det eneste område, hvor der ikke er bygget Ørestad. Men en sø er let at genskabe og har ikke de samme naturværdier. Og det øvrige område er blevet påfyldt en meters jord i 70erne.Knoldet mjødurtStrandengen er afgrænset af et strømførende hegn. Selv om vi stadig går mellem vejen og hegnet, stopper vi op for at gøre den første botaniske observation: en knoldet mjødurt i blomst, ikke noget man ser alle vegne. En lang olivenfarvet stængel afsluttes i en lysende hvid blomsterstand, hvis mange støvdragere og små blade gør konturen diffus. Den ligner et lille stykke broderi.»For et par dage siden vældede det fra den med en klar honninglugt,« siger botanikeren.Og her bevidner vi et kuriosum, for ved siden af vokser der engnellikerod. De to planter kræver henholdsvis fugtig og knastør bund og findes normalt ikke det samme sted.Så skræver vi over hegnet. Nattens regn hænger i vegetationen og får den til at lægge sig ind over stien. Botanikeren går forrest og tager det værste med sine regnbukser, men alligevel bliver jeg gennemblødt efter kort tid på grund af min tåbelige påklædning.Engen er spredt bevokset med afblomstret hvidtjørn og lyserøde hunderoser. Her og der dannes der uigennemtrængeligt krat, og det er ikke muligt at gå i fugleflugt.PilealantVi stopper op ved et tæppe af pilealant. En »amagerindikator« kalder botanikeren den, da den er forholdsvis sjælden, men egnstypisk for Amager. »Lige så snart der kommer lidt sol, vil den gå i blomst, og sommerfuglene vil mæske sig i nektar.« Trafikstøjen er dæmpet til en svag summen og en periodisk hvislen fra metroen. Jeg bringer det med lossepladsen på bane.»Det er sandt, at matriklen har været udlagt til losseplads, men selve Strandengen har aldrig været brugt som losseplads. En vegetationsanalyse viser, at det er oprindelig vegetation, hvor der ikke har været lagt jord på i nævneværdig grad, men at der er enkelte pletter, der signalerer forstyrrelse,« siger botanikeren.Der har ligget en lille fodboldbane oppe mod vejen, hvor de enten har hældt grus ud eller harvet - det kan man stadig se den dag i dag - og nede i midten langs Ørestads Boulevard ligger jorden fra opførelsen af Psykiatrisk Center Amager. Det er en bunke på 6000 kvadratmeter ud af de samlede 40 hektar.Jeg nævner rydning og grøftegravning i 2001 i forbindelse med, man fjernede granatrester, og får at vide, man har fældet en masse buske og ladet de større træer stå. Og så har man slået størstedelen af vegetationen med en klipper. »Der er bare det ved det, at det ikke ødelægger noget som helst - frøpuljen er der stadig. Så længe man ikke pløjer, sår frø fra en græsblanding eller lægger muldjord på, har planterne kun godt af det.« Og militæret er de bedste naturbevarere, vi har, ifølge botanikeren. De gør ikke andet end at skyde en gang imellem - og en moderat forstyrrelse af jordoverfladen er godt. Det svarer bare til, der kommer en mammut forbi.GyldenrisDe vilde kaprifolier er i blomst, og vi fortsætter gennem landskabet i jagten på den sjældne brændeskærm, men jeg er ved at danne mig den mening, at det specielle ved området ikke kun er de sjældne dyr og planter, men også dets enorme diversitet.Et mere ordinært indslag dukker op i form af en liguster. Jeg får at vide, den må være kommet, fordi folk gennem tiden har smidt haveaffald herind. Jeg spørger til invasive arter som den gyldenris, vi så, inden vi sprang over hegnet. Den som voksede på den kvælstofforurenede jord, der var lagt ud ved stien.»Der er enkelte pletter med gyldenris på Strandengen, men den er ikke dominerende. Det er de færreste invasive arter, der udgør et problem i naturen. I Danmark har de kun mulighed for at sprede sig på steder, hvor der i forvejen er dårlig naturkvalitet, eller nogen har ødelagt et eller andet.« Vi befinder os på den østlige del af Strandengen. Den vestlige del, som er lavereliggende, er det, man kalder egentlig strandeng, hvorimod det stykke, som vi står på nu, snarere er et strandoverdrev. »Et overdrev er en betegnelse for tørt græsland og eng for vådt græsland,« slår botanikeren fast.Problemet er, siger biologerne, at man i Danmark har en tradition for at beskytte vådområder rigtig godt. Men efter man i mange årtier har gjort en indsats for at beskytte de vådområder, der før i tiden var meget truede, er det nu tørområder, som det vi går på, der er de truede.Og det er her, man har tænkt sig at bygge.HvidtjørnDer er krat til alle sider, og botanikeren og Louise stopper op. Selv Bella Sky er skjult af hvidtjørn.Og nu sker det: Er vi faret vild? spørger jeg, og botanikeren svarer, at det kan jeg godt skrive i reportagen. Så leder han os efter en kort betænkningstid gennem en tunnel i krattet, og vi er ude.Vegetationen er helt lav her. Jordbundens sammensætning er anderledes og giver grobund for langsomtvoksende planter. Da her aldrig har været pløjet, kan der være en kalkplet her og noget sur jord dér, noget grus det ene sted og noget ler det andet. Og på grund af denne mosaik i jordbunden varierer vegetationen enormt.Vi træder over en lille rende i jorden. Det er en af de grøfter, jeg havde læst om. Den rigtige betegnelse for dem er grøblerender, og de ligger i et sildebensmønster ud over hele området, sikkert gravet som en del af byggemodningen.De er ikke særlig brede eller dybe, og jeg lægger kun mærke til få af dem på vores tur. I nord-/sydgående retning løber en større rende, rygraden i sildebenet, som alle de små render stråler ud fra, og den udgør et mere markant indgreb, som vi må springe over.Den drænende effekt har været meget lille, mener de to biologer. Amager består af en tyk lerkappe, som er næsten uigennemtrængelig for vand. Det bevirker, at der om vinteren står meget vand, der fordamper i april og maj. Og da vandet løber på jorden og ikke i den, vil en grøblerende dræne dårligt, medmindre den får fat i en lavning.Men en positiv effekt af grøblerenderne har været, at man har skabt små økosystemer, hvor der vokser vådbundsplanter nede i renderne og tørbundsplanter foroven. Hvilket efterligner områdets karakteristiske knolde i jorden. »Så alle de planter, de bøvler med nu, de vokser faktisk i de her render, de har gravet,« siger botanikeren.HjertegræsHans Henrik Bruun er lektor i biologi ved Københavns Universitet. Nogle dage efter ekskursionen taler jeg i telefon med ham. Han bekræfter, at området på nær jordbunken fra Psykiatrisk Center Amager aldrig har været brugt som losseplads, og at fjernelsen af buske og klipningen af vegetationen kun har haft en gavnlig effekt. Han udelukker ikke, at grøblerenderne kan have en effekt på hydrologien, men det har i givet fald kun bragt området tættere på, hvordan det har været, før man rykkede kystlinjen udad.Men tilbage til Strandengen, hvor botanikeren viser mig sin yndlingsplante: hjertegræs. En ganske tynd, mørklilla stængel, der for enden af hver forgrening har et lille grønt og lilla aks, der med lidt god vilje kan siges at være hjerteformet.Stænglen er så tynd, at man får indtryk af, at hjerterne svæver i luften. »Hvis man får øje på den, skal man kigge sig godt omkring, for den indikerer god naturkvalitet,« siger botanikeren og aflirer navnene på en lang række græsser, der vokser vildt på pletten, hvor vi står.Louise ler og siger, at der er få, der kan så mange græsser som ham.Ved næste stop har vi rå mængder af hjertegræs og andre kalkindikatorer - jorden må altså være basisk. Men midt i det hele står hedelyng, der vokser i sur jord! Det giver umiddelbart ingen mening, men botanikeren har en teori: Jorden er så uforstyrret, at mineralerne i den oprindelige kalkbund er blevet vasket nedefter, så man har et tyndt lag sur jord foroven og mineralholdig jord nedenunder. Hjertegræsset har så sine rødder nede i de dybere lag og lyngen i de øvre.Sådan et fænomen opstår kun, fordi jorden har ligget uberørt hen siden istiden. Lige så snart man pløjer, blander man jorden. Og man har været flittig med ploven i Danmark i en grad, så jord, der ikke har været pløjet, er meget sjælden.Ude på stien løber en kondiløber med en selvlysende orange vest, og jeg får lyst til at råbe, kom og se, der vokser hjertegræs ved siden af hedelyng! Der er altid noget at se herude, fortæller de.Lige om lidt blomstrer pilealanten gul, og før det havde vi engnellikeroden, der nu står i frø. Og før engnellikeroden havde vi den lyserøde trevlekrone i store plamager, og før det blomstrede ranunklerne helt afsindigt, men det var først efter, at engkarsen i en periode havde farvet det hele hvidt. Der er altid mad til insekterne.Kødfarvet gøgeurtVi når til bunken fra Psykiatrisk Center Amager.Den er vel halvanden meter høj. Botanikeren siger, at hvis man talte plantearterne sammen her, ville man finde en tre-fire arter på en kvadratmeter, hvorimod man lige nedenfor nok kunne finde en 15-20. Og vi bevæger os væk fra den triste bunke, mens botanikeren udpeger blomst på blomst, og jeg griber mig selv i at rykke aksen af et strå og nulre kornene, som man kan have for vane, når man lige er kommet fra byen og stadig føler sig fremmed i naturen. En trang til at bære noget med sig.I den sydlige ende vokser de vilde orkideer.Jeg betragter en kødfarvet gøgeurt, der kan variere meget i farven, men hvis lyserøde og lilla blomster her ejer en lysintensitet, der får græsset omkring den til at virke endnu grønnere.Bjørn Nørregårds skulptur med totempælen og de farvede glashalvtag med bænke under ligger øde hen og virker så ensom og kommunal. Den markerer afslutningen på Strandengen, og det er her, botanikeren hiver en tot græs til side og viser mig den plante, som i første omgang vakte min nysgerrighed. Sjælden brændeskærm, I presume.Men brændeskærmen blomstrer sent, først til september kan man opleve den i dens pragt... i juni ligner den desværre mest af alt et lille dildstrå.Jeg får at vide, at Bjørn Nørregårds skulptur er anlagt oven i en af de største bestande af brændeskærm i Danmark. Men sådan kan man blive ved herude, siger botanikeren. Der hvor Bella Center ligger, skulle der efter sigende have været en kæmpe bestand af fredet blå iris.Området er præget af tuer, og ved en, der ikke er meget større end en fodbold, har botanikeren optalt 21 arter. At der findes så mange arter på så lille et område, er temmelig usædvanligt.Og nede mellem tuerne holder den spidssnudede frø til. Den er en såkaldt bilag-fire frø, der er beskyttet af et EU-direktiv. På grund af naturens specielle karakter med tuerne og det våde miljø om vinteren og det tørre om sommeren, findes der arter, man ikke ville tro var hjemmehørende her. For frøen behøver kun vand i foråret for at klare sig.Vi følges ad tilbage mod stationen. Louise siger, at det er enestående på verdensplan, at noget natur, der ligger så tæt på et lands hovedstad, har fået lov til at bevare sin oprindelighed.Vi har været i gang i flere timer, og jeg er en del mindre forvirret, end da jeg sad derhjemme og læste Facebook-opslag, hvilket ikke er dårligt, for Strandengen kan måske blive slagmark, når der skal være kommunalvalg til november. Luften er blevet lunere, og idet vi siger farvel, er en gøg begyndt at kukke inde fra buskadset.Ude på stien løber en kondiløber med en selvlysende orange vest, og jeg får lyst til at råbe, kom og se, der vokser hjertegræs ved siden af hedelyng!.
Ørestad. »Er der gået følelser i beskyttelsen af et lille stykke udbombet losseplads på Lorteøen, eller truer betonkanonerne et stykke uerstatteligt natur?« Forfatteren Kristian Bang Foss er taget på vandretur på Amager Fælled.
Det var et drama, som havde alt, hvad der skulle til for at frembringe gys og uhygge: et bestialsk rovmord, en velbesøgt henrettelse og et afhugget hoved, som forsvandt.Jens Peter Tønder var en af hovedstadens mange originaler, og skønt han var af god familie og havde eksamen fra universitetet, gav han sig ud for at være fattig som en kirkerotte. I virkeligheden var han velhavende, og i Nyhavn 65, hvor han boede alene, var der ophobet en masse penge og andre værdier. Det blev hans skæbne, for da en af byens unge lediggængere hørte rygtet om særlingens penge, blev fristelsen for stor. Han hed Worm, og i juli 1836 opsøgte han Tønder under det påskud at få timer i fransk. En aftale blev indgået, men knap nok var undervisningen begyndt, før eleven så sit snit til at kvæle læreren og rippe lejligheden for kontanter.Pludselig var den fattige lediggænger i besiddelse af en formue, og så var det en smal sag for politiet at lægge to og to sammen. Worm blev anholdt, og efter pres indrømmede han sin udåd.Som morder måtte han betale den højeste pris, og 20. november 1838 vandrede en strøm af mennesker fra byen over Knippelsbro og videre ad Torvegade ud til retterstedet på den forreste del af Amager. Blandt de mange tilskuere bemærkede man især en betragtelig mængde yngre kvinder, som ifølge en samtidig beretning højlydt beklagede, at det var skammeligt, at en smuk og charmerende ung mand skulle lade livet, bare fordi han havde slået en gammel gnier ihjel. Men det skete. Hovedet blev skilt fra kroppen, og begge dele blev lagt i en kiste, som samme dag blev begravet på straffeanstaltens kirkegård.Her kunne historien være slut, men kort tid efter opstod der rygter om, at nogen havde rodet i jorden omkring graven, og at liget var fjernet. Det krævede en politiundersøgelse. Et par fanger blev derfor sat til at grave kisten fri og se, om resterne af Worm stadig lå i den.Jo, kroppen var der rigtignok, men hovedet manglede, og det var en gåde.Havde en af kvinderne mon taget ham med hjem? Først 40 år senere afslørede professor og etatsråd C. Otto i sine erindringer, at det var ham, der i videnskabens tjeneste havde tilegnet sig det afhuggede hoved. Professoren samlede nemlig på hjerneskaller af henrettede forbrydere for at drive sammenlignende studier mellem de kriminelles karakteregenskaber og hjerneskallernes form. Skarpretter Ravnholt havde fået betaling for at lægge hovedet til side, men på grund af de mange tilskuere var det uheldigvis alligevel kommet med i kisten og måtte hentes op 14 dage senere. Politidirektør Kjerulf vidste godt, at professoren samlede på kranier, men han havde ikke noget ønske om at blande sig i videnskabens arbejde. Sagen blev lukket.

Ordene "Amager Bakke" optræder aldrig i 2016-regnskabet for Esbjergvirksomheden B&amp;W Vølund.Men selskabets tunge tab på rollen i det problemramte prestigeanlæg er alligevel til at læse mellem næsten hver eneste linje for Vølund, der kom ud af 2016 med et tab på 783 mio. kr. før skat.Det dundrende underskud - der allerede i januar kostede den adm. direktør John Veje Olesen jobbet - barberer et ordentligt hul i egenkapitalen, der går fra 218 mio. kr. til et minus på 604 mio. kr.Selskabets amerikanske ejere, Babcock &amp; Wilcox, har derfor måttet træde til med en garanti frem til februar 2018 for selskabets overlevelse, fremgår det af regnskabet.I ledelsesberetningen noterer Vølund da også, at væksten over de seneste to år i den grad bærer en pæn del af skylden for det kedelige resultat - men også at man tror på bedre tider i 2017.Aktien faldt 46 pct.Selskabets amerikansk noterede aktie har fået ordentlige hug på det tabsramte datterselskab - i løbet af den seneste måned er aktien faldet med 46 pct. Præcis hvor meget af tabet i 2016, der stammer fra Amager Bakke, opgøres ikke direkte - men det er tidligere sat til mindst 458 mio. kr.Der er dog også andre problemer i koncernen, der har været på amerikanske hænder siden årtusindeskiftet og i de senere år har haft en kraftig, men altså også farlig vækst, kan man læse ud af regnskabet.I alt opgør Vølund i noterne, at tre projekter sammenlagt har forårsaget et tab på 945 mio. kr. i 2016, selv når man ikke medregner 100 mio. kr. i penge, man regner med at hente hjem igen fra forsikringer.To af de tre projekter ventes ifølge regnskabet færdiggjort i midten eller slutningen af 2017, mens et enkelt ventes at strække sig ind i 2018.christian.sehested@finans.dk 
Amerikanske ejere har måttet garantere for overlevelsen af Esbjerg-virksomheden B&amp;W Vølund efter bl. a. massive tab på selskabets rolle i Amager Bakke-projektet.
De findes derude endnu, værtshusene.De brune. Dem med nikotinhærdede gardiner, som kun lader få striber støvet sol slippe ind imellem barstole og billardborde, og hvor den lavmælte jukeboks synger en svunden tids sange for en tikrone.Som små insisterende tidslommer titter de ydmygt frem i det moderne, københavnske barlandskab. Men statistikkerne fortæller os, at flere og flere af de gamle udskænkningssteder må dreje nøglen om. Nogle på grund af et faldende antal gæster, andre på grund naboklager.Alligevel nægter det københavnske byliv at give helt slip på det gamle værtshuskoncept, for imellem modebevidste cafeer og stilsikre vinbarer finder man altså stadig de gamle beværtninger. Typisk har de et ældre klientel i de lyse timer, inden de om aftenen kan blive fyldt til randen af et yngre publikum.Og så kommer der endda løbende nyfortolkninger til. Udskænkningssteder, som har et klart slægtskab med de traditionelle værtshuse, samtidig med at de byder på noget nyt, oftest i form af et mere samtidssvarende udvalg af øl og drinks. Eller som Thomas Hansen, medejer af Det ny Scala siger: »Der er lige lidt mere end en hof, en limfjordsporter og en dårlig rødvin.Men stadig uden det bliver fancy«. For et par år siden overtog han og hans kompagnon, Jesper Wrang-Jørgensen, det Nørrebro-historiske værtshus Scala, som siden 1970' erne var drevet af makkerparret Arne og Irene. Godt over pensionsalderen gav de i 2014 stafetten videre til Thomas Hansen og Jesper Wrang-Jørgensen, der i forvejen bestyrede Café Gavlen længere nede ad gaden og derfor ofte kom på Scala.De nye ejere har bevaret værtshusets afslappede stemning og den uhøjtidelige tilgang til drikkevarerne. Der er flaskeøl til 22 kr., og whiskyen bliver serveret i fladbundede glas. Derudover kan man dog også vælge imellem en 7-8 forskellige fadøl fra hanen, ligesom man kan få en gin &amp; tonic eller en rom og cola, hvis det er det, man får lyst til. De fleste af det gamle Scalas stamgæster er døde, men de, som stadig lever, kommer endnu og blander sig med det yngre klientel.»Hele ideen med at overtage Scala var at sikre, at det ikke forsvandt. Sikre, at det ikke blev til endnu en smart vinbar, som det oftest er gået med de øvrige værtshuse«, forklarer Thomas Hansen.For ham tilbyder værtshuset en slags hjem uden for hjemmet, en dagligstue med nærvær, hvor både gæster og værter viser et socialt engagement og en oprigtig interesse i hinandens liv. Som da stamgæsten Jane efter at have været syg i nogen tid pludselig ikke længere kom i baren og ikke var til at få fat i. Da var det en anden stamgæst og værtshusets nye ejere, der cyklede hjem til hendes lejlighed og desværre fandt hende død på gulvet. Men netop gæsternes omsorg for hinanden er afgørende.»Værtshuse har bare en anden varme og lidt mere hjerte end de smarte, mere konceptagtige cafeer«, hævder Thomas Hansen.Ingen dresscodeDen hjemlige varme kan Rasmus Seidler, ejer af baren Kronborggade 3, også genkende: »På værtshuset er der ikke så sterilt, der er ingen dresscode, ingen, som dømmer hinanden. Man føler sig bare velkommen«. På Kronborggade 3 er der ligesom på Det ny Scala billige håndbajere og klassiske sjusser, men også et bredt udvalg af specialøl og elegant spiritus. For Rasmus Seidler må det heller ikke blive for prætentiøst, da der skal være plads til et broget klientel.»Vi får både besøg af metroarbejderen i sit orange arbejdstøj og unge piger, der kommer i fint festtøj«, forklarer han.På Kronborggade 3 kan man, som på de klassiske værtshuse, også spille spil, og det gør noget ved stemningen ifølge Rasmus Seidler.»Når folk spiller et slag terninger, så åbner det selskabet, fordi folk typisk kommer til at tale med nogen, de ikke lige kendte i forvejen«, siger han.»Og set fra mit, værtshusholderens, perspektiv, holder det jo gang i butikken, fordi folk som regel spiller om en omgang«. Også på Det ny Scala bliver der spillet spil. Og det er ikke kun terninger, men også skak og backgammon. På et tidspunkt begyndte der også at komme et fast hold, som gerne ville spille Scrabble hver mandag, og så blev der bestilt et spil Scrabble hjem.»På den måde kan man som gæst præge stedet, komme med gode ideer og være med til at skabe det værtshus, man gerne vil have. Det kan man jo ikke på de mere strømlinede barer med klare koncepter«, påpeger Thomas Hansen.Happy hour og Mikkeller-ølPå Østrigsgade på Amager finder man Whammy Bar, som er åbnet af folk fra Crunchy Frog og Morten Varano, der også driver spillestedet Rust.Her har man bevæget sig noget længere væk fra det brune værtshus, både hvad angår interiør og udbuddet af drikkevarer.Man kan få Mikkeller-øl, vine fra Vinhanen og bloody mary med hjemmelavet hot sauce.Men man kan også få en grøn Tuborg, og der er happy hour fra kl. 16 hver dag.Ifølge Ulrik ' Nalna' Petersen fra Crunchy Frog er stedet da også tænkt som en bodega, hvor de lokale kan svinge forbi efter arbejde, eller før de skal ud at spise, og han vil heller ikke afskrive sig forbindelsen til de gamle værtshuse.»Det ligger i den danske værtshuskultur lige at tage en øl med kollegaerne, og det forsøger vi jo at opfordre til med vores Double Whammy-tilbud«, forklarer han.»Ligesom på værtshuset kan man sidde her og hyggesnakke over en øl eller en drink. Det må ikke blive for fint og smart det hele, for så kommer man til at ekskludere for mange«.RetroromantikMen hvorfor eksisterer værtshuskulturen stadigvæk? Og hvorfor bliver vi ved med at komme på både de brune og de moderne, selv om begge typer for nogen kan virke som levn fra en anden tid? Ifølge sociolog og forbrugerekspert Eva Steensig gør to dimensioner sig gældende for det brune værtshus' eksistens.Den ene er, at der er en gruppe af værtshusgæster, som altid er kommet der og vil blive ved med det. Et stampublikum, som ikke er interesseret i tidens øvrige tilbud som gastropubben eller grødrestauranten.Den anden faktor er, at hver gang der er en tendens i tiden til at dyrke det specialiserede og sofistikerede, det moderigtige og stilrene, ser man typisk en modreaktion.Så søger vi tilbage til noget, som virker mere autentisk og mere ligefremt.»De smarte cocktailbarer, hvor du skal kende alt til rommen i din daiquiri, kan være lidt som en scene, hvor man skal se ud eller opføre sig på en bestemt måde«, fremhæver Eva Steensig.»Omvendt tilbyder værtshuset antismartness.Et sted, hvor man kan være i fred, få et par øl og rafle lidt«, siger hun.Det er dog ikke det samme som, at værtshuse ikke kan være smarte. Nærmest tværtimod.»Der kan være lige så meget iscenesættelse og selvfortælling i at fravælge tidens trend og vise, at man selv kører bussen. Det er ofte mere smart end at gøre det smarte«, pointerer Eva Steensig og uddyber: »Et instagramopslag fra et hengemt, brunt værthus er guld værd, fordi det fortæller en historie om, at her er man sig selv, her er man ægte«. Når vi ikke finder os til rette på de nye mere tendensbevidste og konceptuelle steder, så søger vi enten tilbage til de gamle værtshuse, eller så laver vi nyfortolkninger.Og her kommer tendensen med de opdaterede versioner af det traditionelle værtshus ind i billedet, hvor der er kælet en anelse mere for interiøret og drinkskortet. Bevægelsen er nemlig sammenlignelig med flere andre tendenser i vores forbrugsvaner. Som parallel nævner Eva Steensig smørrebrødets comeback.»Der er jo grænser for, hvor meget formfranskbrød med kedelig, krøllet ost og et slattent stykke peberfrugt, man gider at spise i 2017. Det samme gør sig nok gældende for de moderne værtshusgængere«.Værtshuset anno 2017Spørger vi igen værtshusejerne, hvad der udgør et godt og ikke mindst overlevelsesdygtigt værtshus i 2017, stemmer overvejelserne meget godt overens med sociolog Eva Steensigs betragtninger.Ifølge Rasmus Seidler fra Kronborggade 3 er opskriften i teorien ret nem.»Et godt værtshus skal have en håndbajer, som alle folk kan betale. Og muligheden for en sidevogn. Derudover er det nok en god idé at have noget, der stikker lidt ud, en specialitet eller bare noget, som er lidt mere luksus«.For Ulrik Petersen fra Whammy Bar er det aldeles afgørende at være opmærksom på det lokalområde, hvor man har tænkt sig at drive sin bar.»Et godt værtshus skal læse sit publikum og sit nærmiljø, så stedet kommer til at passe ind og tilbyde noget af det, som bargæsterne går og savner«. Når snakken falder på værtshusenes fremtid, er der imidlertid delte meninger om udsigterne.»De gamle, brune værtshuse forsvinder nok langsomt, selv om de romantiseres en del. Jeg tror desværre ikke, de bliver holdt tilstrækkeligt i live på daglig basis«, spår Rasmus Seidler fra Kronborggade 3, men fremhæver, at de værtshuse, som er villige til løbende at ændre på deres profil i takt med tiden, nok har bedre chancer for at stå distancen.Thomas Hansen ser lyst på værtshusenes fremtid, men medgiver, at man må justere lidt efter tiden, som han selv har gjort på Det ny Scala. Bare så længe det ikke bliver for fancy.»Jeg tror, værtshuset består. Folk vil altid søge steder med tryghed, hvor man kan være, som man er, uden alt det smartness. Så kan det godt være, der kommer en ny drink ind, men det grundlæggende koncept vil overleve.Det hjemlige holder jo«, forklarer han og afslutter næsten lokkende retorisk.»Hvem vil ikke gerne komme et sted, hvor de kender dit navn, og hvor de serverer din sædvanlige øl, næsten før du sætter dig?«.ibyen@pol.dk Det må ikke blive for fint og smart det hele Ulrik ' Nalna' Petersen, Whammy Bar.
Beværtninger med brunt interiør, en hof fra kassen og et fast stamklientel findes endnu. Men der kommer også opdaterede 2.0-versioner af de klassiske værtshuse til, fortæller tre moderne værtshusejere og en sociolog.
BOLIGBYGGERI Arkitektgruppen skyder det nye år i gang med et nyt 28.000 kvadratmeter stort byggeri i området mellem Kløvermarken og Amager Strandpark.Projektet, der er tegnet af Juul Frost Arkitekter, udføres i joint venture med NREP, og første etape med 186 private boliger påbegyndes i denne måned. Senere i processen følger yderligere etaper med hotellejligheder og almene boliger.Godt samarbejdeForud for første spadestik er gået mere end fire år, hvor Arkitektgruppen har stået i spidsen for udviklingen af det gamle industrikvarter.Første skridt var at samle grundejerne i området og finde fælles fodslag, så man sammen kunne gå til myndighederne med en plan om omdannelse fra industri til bolig og erhverv.Herefter fulgte udarbejdelse og godkendelse af først startredegørelse og dernæst ny lokalplan - i tæt dialog med Økonomiforvaltningen og Miljø-og Teknikforvaltningen i Københavns Kommune.Ifølge administrerende direktør Robin Feddern har det gode samarbejde været en afgørende forudsætning for, at man nu kan transformere det gamle industriområde.- Fra myndighedsside har man hele vejen forholdt sig konstruktivt til vores visioner og ideer. Når vi som udviklere kan se store muligheder i et område, er det altafgørende, at kommunen er åben over for at ændre lokalplanen, hvis man lever op til deres krav. Strandhaverne er bæredygtig byudvikling og har en god balance mellem private og almene boliger, sige Robin Feddern.Lokalplanen, der går under navnet " Ved Amagerbanen Syd", muliggør i alt cirka 750-850 nye boliger og knap 20.000 kvadratmeter erhverv i området tæt på Amager Strandpark.Andre projekter i gangArkitektgruppen og NREP's samarbejde omfatter samlet set mere end 100.000 kvadratmeter nybyggeri i København.Ikke langt fra den grund, hvor Strandhaverne snart skyder op, er de to parter i gang med at opføre et andet boligprojekt, det 30.000 kvadratmeter store Greensquare Garden. Til sammen består de to projekter af over 500 private boliger og har en projektværdi på omkring 2 mia. kroner.- Vi er glade for igen at kunne igangsætte et byggeri med Arkitektgruppen, som har gjort en stor indsats for, at hele områdets potentiale som nyt og attraktivt bykvarter kan blive realiseret.Med afsæt i en fantastisk beliggenhed, ser vi frem til at skulle være med til at understøtte udviklingen af København som blandet by gennem forskellige boligtyper og erhverv i Strandhaverne, siger Jakob Flymer, der er Investment Manager i NREP.Når vi som udviklere kan se store muligheder i et område, er det altafgørende, at kommunen er åben over for at ændre lokalplanen Robin Feddern, direktør og ejer af Arkitektgruppen (Foto: Thomas Lekfeldt/ Scanpix).
Sammen med NREP opføres et nyt boligprojekt ved Amager Strandpark. Første etape igangsættes i denne måned.
Den høje mand med bamset fuldskæg og halvlangt hår ved siden af mig knyttede næverne foran sig og råbte ned i dem, som havde hans hold lige scoret på den nærliggende Kløvermarken: »Fuck, hvor er de gode!«. Ikke knytnæverne, men Philadelphiabandet The War On Drugs, der igen var ved at lette og tilføje deres koncert endnu et klimaks med den ustoppelige ' Under the Pressure'.En saxofon brummede taktfast med trommerne, der var oppe på tæerne i et motorik-groove, mens guitarerne støjhvirvlede rundt som to sorte svaler i det hvide modlys.Mens forsanger Adam Granduciel med sit ekko af Springsteen og Dylan i stemmen funderede over tilværelsens overraskelser og mangelvare: »Well the comedown here was easy/Like the arrival of a new day/But a dream like this gets wasted/Without you«. Der var en organisk fornemmelse og fælles vejrtrækning i bandet (og sangen), som ikke blev dikteret af en computers rytmiske klik eller backtracks, men er slebet til af de seks bandmedlemmer gennem hundredvis af koncerter.The War On Drugs er noget så efterhånden sjældent som et rockband med god plads og tid til improvisationer, mens intensitetens tidevand går fra flod til ebbe og tilbage igen. Et rockband med flere guitar-ekskursioner i deres rytmiske rundgange end klare omkvæd og musikalske punchlines. Og lørdag aften var de sgu for det meste af tiden virkelig gode! HVILKET MAN SÅ ikke kan sige om spillestedet Tap1. Den gamle spritfabrik og nu nye spillested på Amager modarbejdede det, der undervejs ellers lignede en fremragende koncert.Mit bedste gæt er, at omkring halvdelen af de 4.500 publikummer enten stod og så ind i en søjle eller ind i ryggen på dem foran.Det gamle industrirum er skåret igennem af to søjlerækker og ude i siden hælder det nedad. Prikken over i'et i indeklima er en iltfattig tropevarme.Det sidste passer dog meget godt til The War On Drugs' hypnotiske rockmusik, der på en og samme tid er stenet som en sommereftermiddag med en joint mellem fingrene og rastløst trippende fremad som på flugt fra tristessen.Et sted midtimellem trækker sangskriveren Granduciel den ene melankolsk bestøvede melodi efter den anden ud af sin bløde, vingeskudte stemme. Stadig lige så uafklaret og ' lost in a dream' som på gennembrudsalbummet af det navn.Og heldigvis var lyden sprød og klar, der hvor jeg først stod.»Tryin' not to hate myself«, indledte den angstplagede outsider Granduciel koncerten på ' In Chains', før intensiteten gradvis steg under ' Pain', og aftenens første store forløsning indtraf i det kridhvide lys under ' An Ocean In Between Waves'.Her gik bandet gang på gang et gear op, og publikum fulgte med, mens saxofon og guitarer og tangenter snoede sig om hinanden som spiret på Vor Frelser Kirke.Efter deres Dire Straits-jam på ' Nothing to Find' og den skævt folkede ' Buenos Aires Beach' gemte den næste store triumf sig i ' Red Eyes', der som en fjeder eksploderede i publikums kollektive »Huuh!« med alle arme i vejret. På det tidspunkt havde jeg været i baren for at tanke en flaske vand, der kunne kompensere for den efterhånden gennemblødte T-shirt, og havnede i den modsatte side af salen. Her viste Tap1 sig fra sin mere skingre side i lyden.Hvilket ikke klæder et band som The War On Drugs med deres åbenlyse forkærlighed for den specifikke lyd af hvert instrument og harmonierne imellem dem.Måske var det også varmen, der lagde en dæmper på koncerten. Med ' Under the Pressure' som undtagelse svandt euforien ind mod slut, det gennemsvedte publikum holdt igen. The War On Drugs er ellers et band, der giver sig hen, og man giver sig hen til. Hvis det skal blive til noget.Det er endnu en af rockens gamle dyder, de holder i live. Et andet er, at man sagtens kan være tyve minutter om at spille tre sange. Hvis man føler for det.TRODS DE TVIVLSOMMErammer viste The War On Drugs, at de er med til at bære rockmusikken videre lige nu, at gøre den levende igen. Ikke med stadionbragende drøn, men et krautrockende antrit af uro i trommerne. Ikke med powerakkorder, men lange slyngede guitar-linjer, ikke med fællesskrålende omkvæd, men impressionistiske sætninger, der flagrer rundt og tager betydningens farver af musikkens humør. Det er sådan, man giver rocken en chance til - midt i den ruin af klicheer, rocken også er i dag.simon.lund@pol.dk The War On Drugs er noget så efterhånden sjældent som et rockband med god plads og tid til improvisationer, mens intensitetens tidevand går fra flod til ebbe og tilbage igen.
ROCK The War On Drugs fortabte sig perfekt i sære drømme og improvisationer, da de indtog Amager og pustede nyt liv i rockguitaren.
Da Alaa Burghle valgte en fremtid i hvid kittel blandt medicin og reagensglas, handlede det hverken om at finde den bedste fredagsbar eller de mest eksotiske muligheder for udlandsophold.Hun sendte ansøgningen til farmaceutuddannelsen af helt andre grunde.»Nogle job giver prestige for familien - og det er vigtigt for mange i den kultur, jeg kommer fra. Hvis ens børn uddanner sig til læger, ingeniører, farmaceuter eller advokater, så betyder det, at de klarer sig godt. For mig personligt har fascination og interesse for farmaci dog været mindst lige så vigtig,« siger Alaa Burghle, der kom til Danmark som femårig med sine syriske forældre.I dag er det sidste frist for at søge ind på en videregående uddannelse, og en analyse fra Arbejderbevægelsens Erhvervsråd (AE) peger på, at mange indvandrere og efterkommere tænker som Alaa og vil sende ansøgninger til de sundhedsfagliget og tekniske uddannelser for at blive læger, farmaceuter eller ingeniører.Arbejderbevægelsens Erhvervsråd har set på de 30-34-årige, der har taget en gymnasial uddannelse og efterfølgende har gennemført en lang videregående uddannelse.Opgørelsen viser, at cirka 41 pct. af indvandrere og efterkommere har fuldført en uddannelse inden for naturvidenskab, teknik eller sundhed.Blandt de etnisk danske unge er det kun cirka 33 pct., der har taget denne type uddannelser. De har til gengæld i højere grad valgt humaniora og kunst.»Nu kan vi se, at unge med udenlandsk baggrund i højere grad træffer de mere sikre studievalg, som blandt andre DI og regeringen efterspørger.Måske kan de etnisk danske unge ligefrem lære noget, når det kommer til studievalg med høj jobsikkerhed,« siger Mie Dalskov Pihl, der er chefanalytiker i AE og har lavet analysen i samarbejde med BL - Danmarks Almene Boliger.Det er dog vigtigt at nævne, at mens kandidatvalget hos de unge med udenlandsk baggrund i højere grad matcher regeringens ønsker, er der stadig en større andel af de etnisk danske unge, som tager en kandidat. Konkret har knap 23 pct.af de 30-34-årige indvandrere og efterkommere med en gymnasial uddannelse taget en kandidatuddannelse, mens det samme gælder 30 pct. af de etnisk danske unge.»Det hører med til det samlede billede, at de unge med udenlandsk baggrund stadig samlet set halter efter i uddannelsessystemet. Men de højest uddannede vælger altså i højere grad de uddannelser, som har stor efterspørgsel i erhvervslivet og regeringen,« siger Mie Dalskov Pihl.I dag er Alaa Burghle 28 år, så om få år indgår hun i AEs statistik. Ud over prestige og muligheden for at hjælpe mennesker betød jobsikkerheden også meget, da Alaa valgte uddannelse.»Jeg talte meget med mine forældre, og jeg så også på, hvor jeg kunne få et job. Jeg går med tørklæde, og jeg må indrømme, at jeg også overvejede, hvor der kunne være så stor brug for arbejdskraft, at jeg ikke ville blive diskrimineret imod,« siger hun.Både hjerte og hjerneDe højtuddannede unge indvandrere og efterkommeres studievalg glæder Jakob Engel-Schmidt, der er uddannelses-og forskningsordfører for Venstre.»Vi har at gøre med nogle unge mennesker, som er meget målrettede, og som i høj grad også har prioriteret et uddannelsesvalg med en tilsvarende høj jobsikkerhed kombineret med en rigtigt fornuftig indkomst. Hvis statistikken holder og fortsætter i samme retning har vi at gøre med en udvikling, som jeg er utroligt begejstret for,« siger han.Han er dog tilbageholdende med at opfordre de etnisk danske unge til kun at vælge uddannelse på baggrund af prestige eller jobsikkerhed.»Altså, uddannelse er altid godt, og ingen uddannelse er spildt. Men jeg ser gerne, at man vælger med en kombination af appetit - så rejsen starter i hjertet - og samtidig med en skelen til de muligheder, man ser på mellemlangt og langt sigt,« siger Jakob Engel-Schmidt.Det sidste har Alaa Burghle i høj grad gjort. Og hun har fart på. 1. februar fik Alaa Burghle papir på, at hun er kandidat i farmaci fra Syddansk Universitet. Siden har hun arbejdet på Sønderbro Apotek på Amager, og nu har hun lige fået job som udviklingskonsulent i virksomheden Pharmakon i Hillerød.Det er nu, hun skal bevise, at hendes uddannelsesvalg også kan føre til et succesrigt arbejdsliv.jowi@berlingske.dk 
UDDANNELSESVALG Flere unge med udenlandsk baggrund end etnisk danske unge bliver læger, farmaceuter og ingeniører. I Venstre er de begejstrede.
Da Alaa Burghle valgte en fremtid i hvid kittel blandt medicin og reagensglas, handlede det hverken om at finde den bedste fredagsbar eller de mest eksotiske muligheder for udlandsophold.Hun sendte ansøgningen til farmaceutuddannelsen af helt andre grunde.»Nogle job giver prestige for familien - og det er vigtigt for mange i den kultur, jeg kommer fra. Hvis ens børn uddanner sig til læger, ingeniører, farmaceuter eller advokater, så betyder det, at de klarer sig godt. For mig personligt har fascination og interesse for farmaci dog været mindst lige så vigtig,« siger Alaa Burghle, der kom til Danmark som femårig med sine syriske forældre.I dag, onsdag, er det sidste frist for at søge en videregående uddannelse med start 1. september, og en analyse fra Arbejderbevægelsens Erhvervsråd (AE) peger på, at mange indvandrere og efterkommere tænker som Alaa og vil sende ansøgninger til de sundhedsfaglige og tekniske uddannelser for at blive læger, farmaceuter eller ingeniører.Arbejderbevægelsens Erhvervsråd har set på de 30-34-årige, der har taget en gymnasial uddannelse og efterfølgende har gennemført en lang videregående uddannelse. Opgørelsen viser, at cirka 41 procent af indvandrere og efterkommere har fuldført en uddannelse inden for naturvidenskab, teknik eller sundhed.Blandt de etnisk danske unge er det kun cirka 33 procent, der har taget denne type uddannelser.De har til gengæld i højere grad valgt humaniora og kunst.»Nu kan vi se, at unge med udenlandsk baggrund i højere grad træffer de mere sikre studievalg, som blandt andre DI og regeringen efterspørger. Måske kan de etnisk danske unge ligefrem lære noget, når det kommer til studievalg med høj jobsikkerhed,« siger Mie Dalskov Pihl, der er chefanalytiker i AE og har lavet analysen i samarbejde med BL -Danmarks Almene Boliger.Det er dog vigtigt at nævne, at mens kandidatvalget hos de unge med udenlandsk baggrund i højere grad matcher regeringens ønsker, er der stadig en større andel af de etnisk danske unge, som tager en kandidat. Konkret har knap 23 procent af de 30-34-årige indvandrere og efterkommere med en gymnasial uddannelse taget en kandidatuddannelse, mens det samme gælder 30 procent af de etnisk danske unge.»Det hører med til det samlede billede, at de unge med udenlandsk baggrund stadig samlet set halter efter i uddannelsessystemet. Men de højest uddannede vælger altså i højere grad de uddannelser, som har stor efterspørgsel i erhvervslivet og regeringen,« siger Mie Dalskov Pihl.I dag er Alaa Burghle 28 år, så om få år indgår hun i AEs statistik. Ud over prestige og muligheden for at hjælpe mennesker betød jobsikkerheden også meget, da Alaa valgte uddannelse.»Jeg talte meget med mine forældre, og jeg så også på, hvor jeg kunne få et job. Jeg går med tørklæde, og jeg må indrømme, at jeg også overvejede, hvor der kunne være så stor brug for arbejdskraft, at jeg ikke ville blive diskrimineret imod,« siger hun.Vigtigt at vælge med hjertet og fornuftenDe højtuddannede unge indvandrere og efterkommeres studievalg glæder Jakob Engel-Schmidt, der er uddannelses-og forskningsordfører for Venstre.»Vi har at gøre med nogle unge mennesker, som er meget målrettede, og som i høj grad også har prioriteret et uddannelsesvalg med en tilsvarende høj jobsikkerhed kombineret med en rigtigt fornuftig indkomst. Hvis statistikken holder og fortsætter i samme retning har vi at gøre med en udvikling, som jeg er utroligt begejstret for,« siger han.Han er dog tilbageholdende med at opfordre de etnisk danske unge til kun at vælge uddannelse på baggrund af prestige eller jobsikkerhed.»Altså, uddannelse er altid godt, og ingen uddannelse er spildt. Men jeg ser gerne, at man vælger med en kombination af appetit - så rejsen starter i hjertet - og samtidig med en skelen til de muligheder, man ser på mellemlangt og langt sigt,« siger Jakob Engel-Schmidt.Det sidste har Alaa Burghle i høj grad gjort.Og hun har fart på. 1. februar fik Alaa Burghle papir på, at hun er kandidat i farmaci fra Syddansk Universitet. Siden har hun arbejdet på Sønderbro Apotek på Amager, og nu har hun lige fået job som udviklingskonsulent i virksomheden Pharmakon i Hillerød.Det er nu, hun skal bevise, at hendes uddannelsesvalg også kan føre til et succesrigt arbejdsliv.jowi@berlingske.dk 
En større andel af unge med udenlandsk baggrund end etnisk danske unge bliver læger, farmaceuter og ingeniører. Det handler om jobsikkerhed og prestige for familien. I Venstre er de begejstrede.
Naum Conevskis forbrydelse står som en af de mest modbydelige i Danmark.Mens han fløjtede løs, henrettede han to tilfældige drenge på 16 og 20 år med nakkeskud på Femøren ved Amager Strand natten mellem 19. og 20. maj 1984. En tredje dreng slap væk fra den fløjtende morder med et skudhul i jakken.Conevski blev idømt livsvarigt fængsel året efter og efterfølgende udvisning til Makedonien.Han nærmer sig dermed rekorden som den længst siddende fange i Danmark, kun overgået af politimorderen Palle Sørensen, der blev løsladt efter 33 år.Kriminalforsorgen har hidtil afvist at løslade ham på prøve, men i går mødte Conevski op for at få rettens vurdering.Hvidt hentehårDen 67-årige livstidsfange havde ikke længere sit karakteristiske, mørke hår, men derimod kridthvidt hentehår, der var redt fra højre mod venstre. Han var korpulent med en tyk mave og langsomme, ludende bevægelser.Han er indlagt på den lukkede afdeling på det psykiatriske hospital Sct.Hans og får stadig antipsykotisk medicin, men beskrives som velbehandlet.Han vil gerne prøveløslades og direkte hjem til Makedonien.- Jeg vil komme hjem til familien, svarede han på gebrokkent dansk under sin forklaring.Han og hustruen har været gift siden 1970 og har tre børn sammen. De flyttede tilbage til Conevskis fødelandsby Ohrid i Makedonien, da han blev anholdt, og det er også her, han vil leve for den pension, han får med fra Danmark.Familien har dog ikke besøgt ham i Danmark de seneste 25 år, men de snakker i telefon tre-fire gange om ugen, ligesom han sender dem penge.Vil se barnebarnHans advokat Bjørn Elmquist ville vide, om han ville vende tilbage til Danmark, selv om han blev udvist.- Nej, jeg rejser ikke tilbage.Så skal jeg være sammen med familien. Der er et lille barnebarn, jeg skal se.- Er du ked af det, hvis du ikke kan komme tilbage til Danmark, spurgte Bjørn Elmquist.- Nej. Det er nok, konstaterede han.Da Ekstra Bladet fangede Conevski efter retsmødet, var han ikke meget for at snakke. Men på spørgsmålet om, hvorfor han vil væk fra Danmark, svarede han: - Jeg er alene. Min familie er her ikke.' Det kan jeg godt'En del af Kriminalforsorgens bekymring er, om der er risiko for, at han vil begå kriminalitet igen, hvis han kommer på fri fod og ikke tager sin antipsykotiske medicin.Den dømte dobbeltmorder har ingen sygdomserkendelse, men beskrives som et autoritetstro vanemenneske, der er institutionspræget og gør, hvad lægerne siger.Da Bjørn Elmquist spurgte ham, om han ville fortsætte med at tage sin medicin, hvis han blev løsladt, svarede han: - Ja, det kan jeg godt. Det er ingen problem, sagde han og svarede det samme til, om han ville opsøge en læge i Makedonien.Fast dagligdag- Hvis lægen i Makedonien sagde, at du skal holde samme rytme som i Danmark, ville du så gøre det, spurgte advokaten, hvortil Conevski svarede: - Så skal jeg nok.Naum Conevskis dagligdag ligger i helt faste rammer.Han læser aviser og ser tv hver dag, og tre gange om ugen har han tre timers udgang med en medarbejder fra Sct. Hans.- Det behøver ikke være tre timer. Det kan godt være to timer nogle gange, sagde Conevski om udgangene og fortalte, at de altid besøgte den samme restaurant og handlede i de samme butikker, blandt andet Fakta.Han efterspørger ikke mere frihed, har et lavt aktivitetsniveau og har modstand mod at lære nye ting såsom at bruge en computer.Der afsiges dom i sagen 9.maj.linette@eb.dk .Mens han fløjtede løs, henrettede han to tilfældige drenge på 16 og 20 år med nakkeskud.
Naum Conevski, der er dømt for brutalt dobbeltdrab på Amager, vil hjem til familien i Makedonien.
Skolens nederste etage er dækket af spånplader, og på fortovet forsøger to væltede kegler at holde fodgængerne væk fra byggepladsen.»Forventes færdigt i 2018,« meddeler en planche.Her i begyndelsen af oktober kræver det stadig arkitekttegninger og en god fantasi at kunne forestille sig, præcis hvordan ombygningen vil forandre Kofoeds Skole på Amager.Det store projekt koster 50 mio. kr., og selv om finansieringen for længst var på plads, opstod der i begyndelsen af september en uventet usikkerhed omkring økonomien.Kofoeds Skole, der siden 1928 har hjulpet socialt udsatte, er nemlig en af de almennyttige foreninger, som regeringen ikke længere mener, skal kompenseres for momsbetalingen.»Vi har underskrevet kontrakter og aftaler med udgangspunkt i et budget, der naturligvis medregner vores mulighed for momskompensation.Når de regler bliver ændret, står vi pludselig med færre penge i kassen,« fortæller Robert Olsen, forstander for Kofoeds Skole.Helt nøjagtigt mangler foreningen 3,7 mio. kr. til det allerede igangsatte byggeri, hvis regeringen som bebudet afskaffer ordningen.»Jeg håber meget, at man vil se på dele af det her forslag. Simpelthen ændre det,« lyder det.Genopretningen af skatI dag tilbagebetaler staten årligt 155 mio. kr.i moms til hundredvis af almennyttige foreninger.Det drejer sig bl. a. om spejderbevægelser, humanitære organisationer, trossamfund, og ja, sågar Dansk Boldspil-Union.Ordningen blev indført af VK-regeringen i 2006, men 11 år senere ønsker de to samme partier som en del af regeringen med Liberal Alliance, at den sløjfes. Ordningen er ganske enkelt gået for vidt.»Det er ikke rimeligt, at vi f. eks. via skatten giver et tilskud til Roskilde Festival på 10 mio. kr. om året. Den kan godt stå på egne ben,« lød det bl. a. fra skatteminister Karsten Lauritzen (V).Forslaget er en del af finanslovsudspillet, og ifølge regeringen skal ordningen afskaffes allerede fra 2018. Sker det, vil de almennyttige foreninger ikke få refunderet momsen på udgifter for indeværende år. Heller ikke for dem, de allerede har afholdt.»Det virker fuldstændig absurd, at man begynder at lave lovgivning på den måde.Det svarer til, at man for almindelige borgere fjernede kørselsfradraget med tilbagevirkende kraft,« siger Robert Olsen.Listen over utilfredse foreningsfolk går lige fra Mødrehjælpen til Indre Mission, og i dag melder også en række medlemmer af Venstres folketingsgruppe sig som modstandere af det forslag, deres egen regering står bag.Den besparelse, som regeringen henter ved at afskaffe momsordningen, skal bl. a.bruges til at finansiere den milliardstore genopretning af Skat. Regeringen planlægger dog også, at 67 mio. kr. føres over i en »reserve til støtte af almene foreninger«, som den kalder det.Pulje lig bureaukratiEndnu er det uklart, hvordan ansøgningsprocessen til den pulje skal fungere, men ifølge skatteministeren skal pengene kun gå til almennyttige foreninger, der direkte beskæftiger sig med hjælp til socialt udsatte, humanitære formål og sygdomsbekæmpelse.Selv er Robert Olsen ikke sikker, men han håber, at Kofoeds Skole regnes med blandt de foreninger, der vil kunne søge midlerne.Hvilken forskel gør det for jer, om I får penge fra en nyoprettet pulje eller fra refusion af moms? »Der er stor forskel på, om man skal søge om pengene eller som i dag, hvor der er regler og rammer, og skattevæsenet regner ud, hvor meget man får tildelt. Det giver en helt anden økonomisk vished. Lad os se, hvordan den kommende ordning kommer til at se ud, men der er også lagt op til, at der kommer færre penge end i dag,« siger Robert Olsen.I den nuværende ordning foregår momsrefusionen alene ved, at Kofoeds Skoles egen revisor laver en påtegning på skolens regnskab, inden det sendes afsted. Mere arbejde kræves der ikke, men det vil en fremtidig pulje ændre på.»Der bliver meget mere arbejde, hvis vi skal søge om pengene. Simpelthen mere bureaukrati, fordi det kræver ressourcer at udarbejde en kvalificeret ansøgning,« fortæller Robert Olsen.Madbilletter på samlebåndSidste gang der blev talt, havde Kofoeds Skole omkring 700 elever om dagen. For det kaldes de, selv om det drejer sig om voksne mænd og kvinder.Eleverne tæller alt fra arbejdssøgende kontanthjælpsmodtagere til ensomme folkepensionister.Det eneste, de har til fælles, er, at de alle kommer der frivilligt - det kan mærkes fredag eftermiddag.Bordene i produktionsværkstedet er dækket med røde rawlplugs i tusindvis, men kun en enkelt elev arbejder endnu. Kim, hedder den midaldrende dame, der omhyggeligt sætter plasticpindene i grå gitre; 25 pinde i hver, seks gitre i én papæske.Kim kom til Danmark fra Hong Kong i slutningen af 1990' erne. For to år siden tvang en skade hende væk fra arbejdet på en kinesisk restaurant, og næsten lige siden er hun kommet på Kofoeds Skole. To gange om ugen dyrker hun yoga, modtager undervisning i dansk eller, som nu, arbejde på værkstedet.»Normalt kan jeg sidde og snakke med de andre. Så får jeg øvet dansk, og det er samtidig rigtig hyggeligt,« fortæller hun.I gamle dage optjente eleverne "Kofoeddollars", når de arbejdede. I dag får Kim i stedet en madbillet til Café Himmelblå, når hun har arbejdet en time. Mantraet er hjælp til selvhjælp.Madbilletter og meget andet kan også optjenes i et utal af små virksomheder; snedkeriet, frisøren, gartneriet, cykelværkstedet, mosteriet, og listen fortsætter. Det er elevernes arbejde her, der kommer frem i lyset, når amagerkanerne efter ombygningen kan besøge en række små butikker i skolens nederste etage.Hvis alt altså bliver som planlagt. Butiksstrøget er stadig kun rå beton og visioner, men arbejdet skrider frem. Næste fase er udskiftning af alle de gamle vinduer, og så skal der installeres solceller på taget.»Vi vil hellere bruge penge på socialt arbejde end energiudgifter,« som Robert Olsen formulerer det.Foreningen er endnu ikke så langt i overvejelserne, at den ved, hvor de manglende 3,7 mio. kr. eventuelt skal findes på byggeriet. Lige nu er den politiske debat vigtigere end udarbejdelsen af skuffeplaner.»Det er stadigvæk kun et forslag, så vi afventer og gør ikke noget drastisk, før vi ved, hvad lovgivningen siger,« fortæller forstanderen.Nu venter han spændt på, at regeringen indgår en aftale om finansloven. Som han selv siger, vil den i år blive læst meget grundigt.jeppe.r.husted@jp.dk Det svarer til, at man for almindelige borgere fjernede kørselsfradraget med tilbagevirkende kraft.Robert Olsen, forstander, Kofoeds Skole.Fakta: MOMSREFUSION Rabat til foreningerSom reglerne er i dag, kan almennyttige foreninger modtage en refusion for den moms, de betaler, når de f. eks.køber en vare. Foreningerne kompenseres ikke fuldt ud, men for den andel af momsen, der svarer til foreningens egen finansiering.En almennyttig forening forstås som en forening, der er godkendt af Skat iht. ligningslovens § 8 eller § 12. Den 1. oktober drejede det sig om flere end tusinde foreninger.Regeringen ønsker helt at afskaffe ordningen, der blev vedtaget i november 2006.De vil i stedet oprette en pulje på 67 mio. kr., som foreninger, der direkte beskæftiger sig med hjælp til socialt udsatte, humanitære formål og sygdomsbekæmpelse, kan søge.Kilde: Skat og Isobro.
Regeringens planer om at sløjfe de almennyttige foreningers momsrefusion har skabt stor usikkerhed på Amager. Pludselig kan Kofoeds Skole nemlig mangle adskillige millioner til et byggeri, der allerede er sat i gang.
DET POLITISKE opgør om et gevaldigt boligbyggeri på Amager Fælled rummer alle de elementer, der fremmer kvalmefornemmelser hos vælgerne.Venstrefløjen har fået på hjernen, at der skal opføres 2500 betonlejligheder i Ørestad Fælleds Kvarter.Det vil ødelægge noget strandeng med nogle sjældne dyr. I den situation er der altid en frø, som kvækker protest.Borgerrepræsentationen, dvs. de 55 klogeste københavnere, har for længst besluttet at undersøge, om byggeriet kan flyttes til en campingplads eller måske til en losseplads, der ved samme lejlighed kunne blive renset op.DEN MEGET, meget danske løsning består i, at undersøgelsen nu trækkes i langdrag, så den først bliver færdig i 2018 - altså efter kommunalvalget 21. november.Socialdemokraternes gruppeformand, Lars Weiss, synes, det er dejligt med ekstra tænketid, for han vil forfærdelig gerne genvælges og risikerer nødig ballade med naturelskere.Dermed kan de røde partier holde deres vælgere hen med snak, så de ikke risikerer vælgerflugt blandt grønne sjæle.DE RADIKALE har også - efter evne - været smarte. De gik tidligere ind for at færdiggøre undersøgelsen på denne side af valget. Nu har de stemt for udsættelsen.Efter valget skal der jo besættes en masse borgmester-og udvalgsposter. Mange af dem giver en net skilling, og de radikale er vant til at mase sig frem i lokalpolitiske køer, når socialdemokrater handler med godter.Det fremmer at have noget goodwill.Mange kan således istemme det berygtede kommunale kampråb: - Nu må vi lige se  DET LEDIGE standpunkt, som ikke synes at rejse megen sympati, er at sige konsekvent nej til mere byggeri på de få resterende grønne områder i København.

Det blev kaldt et modigt valg, da bestyrelsen for Danmarks Akvarium i 2012 valgte at ansætte en kommercielt orienteret kvinde som Dorte Gleie som direktør for det spritnye akvarium på Amager, der skulle puste nyt liv i den hensygnende turistattraktion.For lige så meget Dorte Gleie vidste om ledelse, lige så lidt vidste hun på det tidspunkt om fisk.Men hele transformationen fra det gamle, nedslidte akvarium i Charlottenlund til Den Blå Planet, der med sine syv millioner liter vand skulle blive Nordeuropas største og mest moderne akvarium, krævede også en direktør med viden om andet end fisk.En ny strategiUdover den logistiske opgave med at flytte fisk og medarbejdere skulle der udarbejdes en ny strategi og ny organisationsplan for den meget større oplevelsesinstitution. Og her trivedes Dorte Gleie med sin fortid i oplevelsesbranchen, bl. a. syv år i Tivoli med ansvar for havens gæstevendte funktioner, som en fisk i vand.»At få en organisation til at fungere, at få skabt sammenhængskraftog få tingene til at lykkes. Og i sidste ende, selvfølgelig, at se, at det giver vores gæster nogle fantastiske oplevelser.Det, synes jeg, er spændende.Det har jeg trænet mig i gennem det meste af min karriere,« siger hun.»Jeg kan lide at gå forrest og sætte retningen. Min rolle er ligesom dirigentens for et stort orkester, der skal få alle til at give den bedste lyd.« I dag ved Dorte Gleie betydeligt mere om fisk og naturvidenskab end dengang i 2012. Og hun er ikke mindst blevet bevidst om, at Den Blå Planet også har en vigtig opgave med at formidle viden om livet i havet og betydningen af naturbevarelse.Taler med fiskeneHun har også, synes hun selv, fået et fint forhold til de henved 20.000 fisk og andre havdyr, hun dagligt omgiver sig med.»Dyrepaserne og de naturvidenskabelige medarbejdere griner ad mig, når jeg taler med fiskene og tillægger dem menneskelige egenskaber,« siger hun. »De påstår, at man ikke kan snakke med en fisk eller se på den, om den er glad.« I fritiden har bl. a. skisport, mad og vin været blandt Dorte Gleies fritidsinteresser.Men efter at hun kom til Den Blå Planet, har hun fået en ny passion. Nemlig dykning.»Jeg tænkte, at når jeg nu skulle være i denne verden, hvad var så mere naturligt end at komme derned, hvor fiskene bor, og opleve dem i deres naturlige element? Så jeg tog dykkercertifikat, og det har åbnet en helt ny og fantastisk verden for mig.«.tmp@berlingske.dk Fakta: DORTE GLEIEUddannet cand.merc. i international business fra CBS i 1994. 2002-2005: Sektormanager i Select Service Partner, der varetager caféer og restauranter bl..a i luft - havne og på togstationer. 2005-2011: Vicedirektør i Tivoli med ansvar for restauranter. 2011-2012: Direktør i Tivoli med ansvar for haven. Siden 2012 adm. direktør for Danmarks Akvarium/Den Blå Planet.
50 ÅR I OVERMORGEN Dorte Gleie elsker at gå forrest. I 2012 fik hun ansvaret for at flytte Danmarks Akvarium til Den Blå Planet på Amager.
Femten skud med en 9 mm Browning gjorde Palle Sørensen til en berygtet del af danmarkshistorien, da han likviderede fire betjente 18.september 1965.Han blev idømt fængsel på livstid og nåede at afsone godt 32 år.I torsdags døde den 90-årige politimorder, knap 20 år efter han blev løsladt i 1998 og flyttede ind i en 70 kvadratmeter stor lejlighed i Valby. Det fremgår af det officielle cpr-register, hvor han står angivet som død 1. februar 2018.Velbegavet psykopatI forbindelsen med retssagen blev han mentalundersøgt og beskrevet som en ' velbegavet psykopat af den selvhævdende og følelseskolde type', og endvidere at ' han tillige må anses for en impulsiv, hæmningsløs og farlig forbryder'.Palle Sørensen er en af de danskere, som har afsonet i længst tid. Han fik utallige afslag på benådning, og hans medindsatte gik flere gange i strejke, fordi de mente, at han var blevet en syndebuk, der blev brugt i det politiske spil.Ekstra Bladet besøgte senest Palle Sørensen i 2015, hvor han så tilbage på sit liv med fortrydelse: - Det er så sørgeligt, som det kan være. Mit liv er en katastrofe.Noget lortNår snakken gik på drabene, blev han berørt: - Der er så mange spørgsmål: Hvorfor gjorde jeg sådan? Hvorfor gjorde jeg ikke sådan? Jeg har tænkt så utrolig meget på de betjente og deres familier. Sådan kan jeg blive ved og blive ved og blive ved. Det er noget lort.Det er det altså, men løbet er kørt.Palle Sørensen har jagtet penge og rigdom hele livet, også i de sidste år af sit liv, hvor han spillede lotto i håbet om den store gevinst.- Jeg spiller for fem uger ad gangen. Nogle måneder helt op til 10.000 kroner. Så de er glade for mig i kioskerne.Lonne: Han lovede mig sin invalideknallertDen mange gange dømte og tidligere narkoforbryder Leon ' Lonne' Fristrup kendte også den fire-dobbelte politimorder, Palle Sørensen, ganske godt.Han var en fin fyr- Ham har jeg siddet med i mange år. Han var en fin fyr.Lidt speciel, men ellers o. k., fortæller Lonne, der mindes Palle Sørensens sans for forretning, selv da han sad i fængsel.- Han havde en slags kiosk, hvor han solgte slik og marcipanbrød og sådan.Jeg har hjulpet ham med at få penge ind igen, som nogen har skyldt ham.Efter årene bag tremmer blev kontakten mellem de to kriminelle holdt ved lige.- Jeg snakkede tit med ham i telefonen, og jeg var til hans fødselsdag sidste år, siger Leon ' Lonne' Fristrup.- Han vidste godt, at han skulle dø -det sagde han til mig de sidste par gange, vi snakkede sammen. Jeg snakkede med ham for seks dage siden. Han havde lovet mig sin invalideknallert.Nabo: Han hjalp damernePalle Sørensen var en krumbøjet og gammel mand, der var afhængig af rollator og fik hjemmehjælp i sin sidste tid.Det fortæller hans nabo, 76-årige Benni Rasmussen: - Han var meget dårlig det sidste års tid.En hyggelig fyr- Han var meget vellidt blandt damerne, fordi han var god til at hænge lamper og gardiner op og skrue og regere, siger han om Palle Sørensen, der var uddannet finmekaniker.På trods af Palle Sørensens generalieblad var han ikke en, naboerne var bange for.- Han var egentlig en hyggelig fyr, men han lukkede ikke sådan folk ind. Jeg har været derinde to gange, fortæller han og tilføjer, at Palle Sørensen havde omdannet sit store soveværelse til et værksted, hvor han havde to knallerter. Den ene købte Benni Rasmussen.Meget beskeden- Han var meget beskeden.Han havde det nok i baghovedet hele tiden, det han har gjort, siger naboen.Palle Sørensen fyldte 90 år i marts sidste år.- Jeg har ikke set ham ude i et halvt år. Han fik rollator, og der må være nogen, der købte ind for ham, for der rendte mange ud og ind den sidste tid. For han ville ikke på plejehjem. For mig at se er det godt, at han har fået fred. Han blev jo næsten 91 år, siger han.linette@eb.dk ,fish@eb.dk ;cama@eb.dk Jeg har tænkt så utrolig meget på de betjente og deres familier.Fakta: PALLE SØRENSENS 15 SKUDAmager Strandvej, 18. sep. 1965, kl. 3.30 Palle Sørensen begår det første mord, da de to betjente Gert Søndergaard Harkjær og Henning Skov Hansen indhenter Palle Sørensens hvide Simca Versailles på Amager Strandvej.Det sker omkring 100 meter syd for broen, der går over til Kastrupfortet.Politibilen svinger ind foran den hvide Simca, så Palle Sørensen er nødt til at standse. Den unge betjent kollapser på jorden og ligger med hovedet ind mod baghjulet, da Palle Sørensen når om til ham.Det sidste, betjenten ser, inden han bliver henrettet, er de blå blink fra politibilens udrykningslys.Tre skud runger i natten.Det ene rikochetterer mod asfalten.De to andre rammer Hansen i hovedet og brystet. Efter to minutter svinger de ind foran ham, så han bliver nødt til at standse.Elmer Gert Jeppesen er næsten nået hen til forenden af den hvide Simca, da Palle Sørensen stiger ud og med det samme skyder betjenten gennem hjertet. Dybdahl har lige fået fat i døren, da Palle Sørensen skyder ind gennem vinduet i førersiden og knuser ruden. På klos hold affyrer han herefter to skud. Det ene rammer sædet, mens det andet rammer Dybdahl i ryggen.24-årige Harkjær er den første, der stiger ud af politibilen, men da står Palle Sørensen allerede klar med sin Browning og affyrer resolut to skud mod den unge betjent.Det første skud rammer Harkjær i venstre side af ryggen lige over korsbenet. Projektilet går direkte gennem døren og trækker støv, rust og stofpartikler med ind i betjentens venstre side. Det andet skud rammer indersiden af højre lår. Projektilet går direkte igennem musklen.Harkjær trækker sig i dækning bag bildøren, hvor han bliver ramt af et tredje skud. Den anden betjent, 24-årige Henning Skov Hansen, er halvt på vej ud af bilen i førersiden, da to skud brager ind i kabinen.Det ene rammer Hansen i højre side, punkterer begge lunger og fortsætter ud gennem ryggen. Imens har Gert Søndergaard Harkjær trukket sig hen over cykelstien og sidder med ansigtet vendt mod Øresund, da Palle Sørensen skyder ham i nakken. Flugten fortsætter nordpå ad Amager Strandvej, hvor betjentene Elmer Gert Jeppesen og Aksel Dybdahl Andersen venter en kilometer længere fremme.Klokken er 3.53, da 24-årige Jeppesen melder ind, at de eftersætter, og det er ikke svært for dem at indhente Palle Sørensen i deres hurtige Ford Zephyr-patruljevogn. I politibilen prøver 28-årige Aksel Dybdahl Andersen at kravle hen over passagersædet for at komme ud.Men Palle Sørensen har set ham og nærmer sig bilen fra den modsatte side. Elmer Gert Jeppesen er død på stedet, men Palle Sørensen skyder ham endnu en gang, mens han ligger på jorden. Palle Sørensen løber rundt om bilen og gør det af med betjenten med endnu et skud i ryggen. Palle Sørensen ser, at bundstykkket på hans Browning P35 står åbent. Magasinet, der på grund af en slap bundfjeder kan rumme en patron mere end normalt, er tomt.På mindre end en halv time har han affyret 15 skud, hvoraf de 12 har ramt.Palle Sørensen har dræbt fire betjente.
DØD: Knap tyve år efter at Palle Sørensen blev løsladt fra sin livstidsdom, er han afgået ved døden.
I hver sin ende af landet ligger to skibsvrag som tydelige eksempler på, at det kan tage lang tid at få ryddet op, når et skib går til bunds.Omkring 100 m fra Amager Strandpark ligger slæbebåden "Idun" med stort set kun skorstenen og det øverste af styrehuset stikkende op over havoverfladen. Her har den ligget siden 2014, da den sank under stormen Clara.Helt ude mod vest ud for Bork Havn i Ringkøbing Fjord har fiskekutteren "Laila" ikke ligget længere end nogle måneder på fjordens bund. Men både de kommunale myndigheder og havnefoged Søren Andersen ønsker også her vraget slæbt væk hurtigst muligt, uden at der endnu er sket noget.Ifølge Søren Andersen er det ikke helt ufarligt at lade vraget ligge, for ved højvande er det kun skibets antenne, der stikker op, og dermed er det kun svagt synligt for uopmærksomme sejlere.»Problemet er, at man kan ryge ind i den, når man kommer sejlende. Det gælder måske mere turister i en speedbåd, der trækker folk på vandski, eller kitesurfere, men det kan gå grueligt galt at ryge i sådan en skarp ting,« siger Søren Andersen. Han har sammen med en anden lokal fisker mærket vraget af med en bøje sat fast til båden.Ved Amager Strandpark har man i årevis måttet leve med, at "Idun" ikke bliver fjernet. Her blev ejeren af skibet allerede i 2013 anmeldt til Kystdirektoratet af Amager Strandpark I/ S, fordi selskabet mente, at det lå ulovligt forankret, og siden har skibet været genstand for en lang juridisk sag, men heller ikke da skibet sank, foretog ejeren sig noget, og selv om ejeren i efteråret i Københavns Byret blev idømt en bøde og fik et påbud om at fjerne skibet, er det endnu ikke sket, oplyser Jakob Næsager.Han er tidligere formand for interessentskabet bag strandparken og nuværende konservativt medlem af miljøudvalget i Borgerrepræsentationen i København.»Skibet er et gammelt jernskib, der ligger under 100 m fra Badeanstalten Helgoland.Jeg har været bekymret for, om det lækkede olie. Der er mange, der svømmer omkring derude, og jeg er bange for, at svømmerne kommer til skade på det her gamle skrog,« siger Jakob Næsager.Brev til ministerenEn strandet kutter tæt på Lohals på Langeland fik i juni folketingsmedlem Karsten Hønge (SF) til at rejse sagen overfor miljø-og fødevareminister Esben Lunde Larsen.Søndag sendte KIMO Danmark, der organiserer 15 danske kommuner, et brev direkte til Esben Lunde Larsen (V), hvori de skriver, at »staten er nødt til at påtage sig et ansvar og støtte kommunerne med en pulje eller en anden økonomisk model, som vil støtte oprydning til glæde for de mange mennesker, der nyder Danmarks fantastisk hav-og kystmiljø.« KIMO henviser til, at staten og kommunerne tidligere i fællesskab har samarbejdet om at fjerne 120 farlige og skæmmende bunkere fra Anden Verdenskrig.»Det er ikke alle vrag, der skal væk. Nogle gange kan et vrag f. eks. være spændende at besøge for dykkere, men der skal ske noget med de vrag, som skæmmer eller udgør en miljørisiko,« siger Ryan d'Arcy Metcalfe, der er koordinator i KIMO Danmark og miljøtekniker i Varde Kommune.Ifølge Søfartsstyrelsen er der ikke noget endeligt overblik over, hvor mange skibe, der ligger helt eller delvist dækket af vand i farvandet nær de danske kyster. På det officielle kort med navigationsadvarsler medtages kun de vrag, der udgør en fare for skibssejladsen. Men i en tidligere opgørelse fra 2010 blev der oplistet omkring 30 skæmmende skibsvrag og efterladte skibe.Sektionsleder ved Søfartsstyrelsen Christian Kopp Pedersen oplyser, at "Laila" hurtigst muligt vil blive fjernet, fordi vraget er vurderet til at udgøre en fare for sejladsen.Der vil senere blive rejst et krav mod ejeren, der ikke har. efterlevet fristen for selv at fjerne det. Når Søfartsstyrelsen ikke har fjernet "Idun", er det fordi, det er vurderet til ikke at udgøre en fare for andre sejlende.Regeringen bør handleBåde i Ringkøbing og København er der støtte til KIMO. »Selvfølgelig skal skæmmende vrag fjernes. Der er både et forureningsmæssigt og sikkerhedsmæssigt perspektiv i det. Vi synes, at det er statens ansvarsområde,« siger Peter Høgh Sørensen, leder af Kultur, Natur&amp;Fritid og Bibliotekerne i Ringkøbing- Skjern Kommune. Jakob Næsager har foruden at involvere sig i sagen om "Idun" forsøgt at involvere Esben Lunde Larsen i en sag om vrag, der ligger i kanalen ud for Christiania. »Jeg har kæmpet den her sag i seks år, men jeg er temmelig skuffet over, at en borgerlig regering, der slår sig op på lov og ret, bare lader lovløsheden hærge,« siger Jakob Næsager. Han efterlyser lovgivning, der øger statens beføjelser til at fjerne vrag på ejernes regning. Det har ikke været muligt at få en kommentar fra Esben Lunde Larsen. Han har endnu ikke haft mulighed for at se brevet, oplyser ministeriet.klaus.dohm@jp.dk 
Kommunernes Internationale Miljøorganisation kræver, at staten påtager sig et ansvar for at få fjernet skibsvrag, der truer miljøet og skæmmer naturoplevelsen.
Pia var kun 16 år, da hun forelskede sig i en rocker.På det tidspunkt var den langhårede Amager-pige netop vendt hjem fra Spanien for at studere, mens fyren, Henning, var del af en motorcykelbande kendt som Filthy Few.Seks år senere blev han slået ihjel. På det tidspunkt var han en berygtet bandeleder med et dæknavn- og hun blev kendt som Makrellens enke.Flere medier bragte billederne af den sammenbidte Pia, der med fattet mine, spejlsolbriller og lædervest anfører det enorme begravelsesoptog af blankpudsede motorcykler, der kører op foran Tårnby Kirke.»Det er stadig en livsomvæltende episode i hendes liv, som er svær at tale om,« forklarer Janus Køster-Rasmussen, der sammen med sin hustru, Camilla Stockmann, har interviewet Pia og cirka 100 andre kvinder og mænd, der var aktive i Bullshit, den ene part af 80ernes store rockerkrig, der fik ændret den danske lovgivning, og betød at 10 unge mænd blev dræbt.Hidtil har den anden part, Hells Angels, fortalt historien. Det er deres medlemmer og deres afhoppere, der har skrevet bøger. Med de mange interview, der er samlet i bogen »Bullshit«, forsøger Køster-Rasmussen og Stockmann at se konflikten fra den anden side.»Pressen har fremstillet bandekonflikten som en krig mellem to jævnbyrdige parter, og fagbøgerne har bare taget avisernes historier for pålydende. Men de to grupper var ikke ens,« forklarer Camilla Stockmann og tilføjer: »Det er helt klart et eksempel på, at vinderen skriver historien«.Rockergruppen Bullshit begynder med en række unge drenge, der vokser op på Vestamager i 70erne.På det tidspunkt er området et fodkoldt Klondike med uopvarmede huse, manglende kloakering og fraværende forældre, der med hårdt arbejde og intens disciplin forsøger at tilkæmpe sig plads i middelklassens bekvemmelighed. De fleste af familierne er præget af vold og svigt, og områdets unge drenge er overladt til sig selv. Den opbakning, der mangler derhjemme, finder de omkring fritidscentret Nøragersmindegården, hvor der var plads til dem og deres uro. Det er også i fritidscentrets læderværksted, at de første rygmærker bliver lavet. Mærkets ørn stammer fra en dollarmønt, udlånt af stedets pædagog, John Karlsund, der også forsøger at hjælpe de unge, da de danner gruppen Nøragersmindebanden og roder sig ud i ballade med en anden motorcykelklub, Nomads MC.På det tidspunkt handler stridighederne mest om, at medlemmerne har kaldt hinanden »drengerøv« og »tøsedreng«. Med tiden bliver sproget -og striden -en anden.Og den eneste, der for alvor forsøger at standse det, er pædagogen fra læderværkstedet.»Det var en børnepolitisk katastrofe,« siger Camilla Stockmann.»Det præventive arbejde var stort set ikkeeksisterende.Myndighederne undervurdererede bandeproblemet, og det lokale politi var primært optaget af at stresse de unge ud af kommunen, så de blev nogen andres problem«. Den første alvorlige situation opstår i 1977, hvor medlemmer af Nøragersmindebanden stormer Nomads MCs klubhus på Islands Brygge.Her bliver den første unge mand slået ihjel.24-årige Kim Mortensen dør efter flere skud i ansigtet og brystet. En senere obduktion viser, at hans tænder var blevet slået ud, mens han udåndede.Man ville sikre sig, at han var helt død.Måske er det her, Bullshit for alvor bliver dannet. Camilla Stockmann og Janus Køster-Rasmussen oplever det i hvert fald som om, at der sker en forråelse af banden i de år. I 1979 samler Fitlthy Few og Nøragersmindebanden sig under navnet Bullshit. Det nye logo viser en tyr på toilettet. Et mærke, der ifølge medlemmerne skulle signalere, at »det ikke var vold og ødelæggelse det hele«. Alligevel var det volden, der endte med at overtage historien. Og selvom Hells Angels stod for langt de fleste drab i løbet af rockerkrigens 11 år, er der ingen grund til at idyllisere medlemmerne af Bullshit. Det er Janus Køster-Rasmussen og Camilla Stockmann ret enige om.Rockergruppen stod for vold, kriminalitet og hashsalg. Et af parrene havde tilmed deres lille datter med i barnevognen, når de solgte hash på Christiania.»Men det er alligevel vigtigt, at se de tidligere rockere som rigtige mennesker,« mener Janus Køster-Rasmussen og understreger, at det også kan gøre os klogere på, hvad der tiltrak de unge ved fællesskabet. Hvad fik pigerne til at blive del af Bullshit. Eller »property of bullshit«, som der stod på deres vest.»Rockermiljøet er ekstremt mandsdomineret, men vi ønskede ikke at overtage det interne kønshierarki. Samtidig var vi meget nysgerrige på at se, hvad der tiltrak pigerne. De unge kvinder var også til stede, og deres stemmer er vigtige,« forklarer Camilla Stockmann.»Kvinderne havde jo ingen status i sig selv.Når de fik deres egne rygmærker, var det mest, fordi de skyggede for mændenes mærker, når de sad bag på motorcyklerne. De var kun noget i kraft af deres mænd. De tilhørte dem og klubben«. Når kvinderne opsøgte gruppen og blev hængende, handler det ofte om tryghed.Også i Pias tilfælde.»Hun voksede op med en far, der udøvede tilfældig vold, så man aldrig vidste, hvordan man blev slået. I rockermiljøet var reglerne meget klarere. Hendes kæreste Henning, der blev til Bullshit-rockeren Makrel, slog hende også, men det skete kun, når Pia overtrådte reglerne, og hun vidste præcis, hvilken knap, hun skulle trykke på,« forklarer Camilla Stockmann. Og fortæller, at det gav Pia en enorm ro.»Hun siger selv, at hun først holdt op med at tisse i sengen, da hun mødte Makrel. Først da følte hun sig tryg«. Også andre af Bullshits kvinder fortæller om tilhørsforhold og tryghed. Heriblandt Betina, der forelskede sig i rockeren Steen »Gnid« og endte med at ryge på hårde stoffer, da han blev slået ihjel under dobbeltdrabet, der fandt sted på værtshuset Søpromenaden i 1983.»Hun havde et barn på syv måneder og havde netop fået at vide, at hun var gravid med barn nummer to, da hendes kæreste bliver sprættet op på Søpromenaden Efter mordet røg hun på heroin, børnene blev anbragt. Det er en voldsom historie«.Det har taget halvandet år at dykke n e d i Bullshits historie, og det var svært at få folk til at tale.Ikke fordi årene er glemt. Tværtimod fylder Bullshit stadig meget for de tidligere medlemmer. Også selvom flere i dag er veletablerede med jobs og familie.Når de skal forholde sig til fortiden, taler kvinderne især om, at de har det svært med deres egen opførsel. Nu, da de selv er mødre og bedstemødre, vil de gerne lægge afstand til den periode, hvor de selv blev voldelige.»Det er et sprog, de lærer sig gennem tiden med Bullshit,« siger Janus Køster-Rasmussen, der mener, at pigerne adopterede klubbens normer. Paradoksalt nok endte det også med at være frigørende for dem.»Flere af dem har fortalt, at fælleskabet også gav dem modet til at stå op over for deres voldelige fædre. At de endelig turde sige, at »hvis du slår mig en gang til, så slår jeg igen,« fortæller Janus Køster-Rasmussen.Mændene er til gengæld mere optaget af den manglende indgriben fra myndighederne.Mange af dem undrer sig stadig over, at mordet på Kim Mortensen aldrig førte til, at man dømte og straffede en gerningsmand. I stedet endte det med, at man mente at Nøragersmindebanden havde optrappet en eksisterende konflikt. Manden, der havde skudt, blev frikendt på grund af »bevisets stilling«. Mishandlingen af liget var ikke nævnt i dommen.»Selv i dag sidder de 50-60 årige mænd med flakkende øjne, når samtalen falder på Kim.De synes simpelthen at det er så uretfærdigt at der ikke var nogen, der blev dømt for at slå ham ihjel og slå hans tænder ud,« forklarer Janus Køster-Rasmussen. Han påpeger, at det er en af de måder, hvorpå der går en direkte linje fra myndighedernes svigt til drengegruppens forråelse. Og det er en af grundene til, at historien om Bullshit kan bruges til noget i dag, hvor en ny bandekonflikt præger medierne.»I begge tilfælde kommer de unge fra nogle meget konservative familiestrukturer. De får bank derhjemme. Deres mødre er blandt de første til at komme ud på arbejdsmarkedet.Det kan godt være, at de hed Kim og Tim og Betina og Pia dengang, men bortset fra etniciteten er der mange lighedstræk med nutidens unge bandemiljø,« siger Camilla Stockmann, der også synes, at politiet og myndighedernes tilgang denne gang virker meget kortsigtet.»Selvfølgelig er der kommet SSP-arbejde siden hen. Det opsøgende arbejde er blevet bedre. »Men vi bliver også bare ved med at få nye bandepakker, der skal sende folk i fængsel på trods af, at fængslerne er med til at fastholde de unge i kriminalitet. Fængselsophold gør de hårde endnu hårdere« Camilla Stockmann nævner det absurde i, at Folketinget netop nu arbejder på en ny ungdomskriminalitetspakke, og at Dansk Folkeparti vil have nedsat den kriminelle lavalder til 12 år. Ingen af de dele handler om at forstå og løse de oprindelige problemer.»Det er ligesom, når talen falder på Shuaib Khan, lederen af Loyal to Familia. Han skal også bare udvises. Men det løser jo ikke resten af problemerne«.saal@berlingske.dk Fakta: Bullshit og rockerkrigenAllerede i 1977 fandt det første skuddrab i rockerkredsene sted, og to år senere slog fire af de stærkeste grupper sig sammen til det internationale Hells Angels, der længe lå krig med Bullshit.Kampene mellem disse to grupper og deres allierede kom til at koste 10 bandemedlemmer livet. Flest fra Bullshit, som i august 1988 tog konsekvensen ved at opløse sig selv og brænde deres rygmærker.Indtil videre har historien om denne første rockerkrig mest været fortalt af Hells Angels -blandt andet af gruppens tidligere talsmand Jønke, der skrevet bogen »Mit Liv«, hvori han også beskriver likvideringen af Bullshits præsident Henning Norbert Knudsen, kaldet Makrellen, der blev skudt ned foran sit hus på Amager.Bogen »Bullshit -Fortællingen om en familie« udkommer på Gyldendal onsdag. Den er skrevet af journalisterne Camilla Stockmann og Janus Køster-Rasmussen.
På få år blev en flok uregerlige drenge fra Amager til kriminelle rockere med beskidte rygmærker og plettede straffeattester. En ny bog forsøger forfatterne at forstå taberne i 80ernes store rockerkrig -og de piger, der frivilligt lod sig stemple som klubbens ejendom.
Ved den sydligste lagune på Amager Strand er et lille stykke eksotisk surferkultur flyttet ind.Reggaemusik lyder fra en gammel varevogn, våddragter hænger klar til dagens nybegyndere, og de unge instruktører fra Copenhagen Surf School er i solskinshumør. Vinden blæser fem meter i sekundet, og det er perfekt til at lære at windsurfe.Deltagerne på dagens kursus er mestendels danskere, men et par turister fra Holland har også fundet vej, og instruktør Rasmus Øgelund forklarer hurtigt deltagerne på engelsk med et strejf af en australsk accent, hvordan de skal manøvrere på boardet.Én efter én bliver de våddragtklædte deltagere sendt af sted.Lagunen ved Amager Strand er lavbundet og omgivet af land og broer, så der er ingen risiko for at drive til havs.Nogle har prøvet det før og glider hurtigt af sted. Andre har aldrig prøvet det, men kommer hurtigt op at stå på boardet, og med lidt mindre fart i sejlet begynder de også at krydse lagunen.Windsurfings popularitet eksploderede i slutningen af 1980erne og i begyndelsen af 1990erne. Dengang kunne man købe en god pakke til begyndere, og mange investerede i sporten, fortæller Henrik Tang, der er windsurfingkonsulent i Dansk Sejlunion. Men udstyret var tungt, populariteten ebbede ud, og de neonfarvede 1980er-sejl blev gemt væk i garagen.I dag oplever windsurfing igen tilgang. I København har for eksempel Copenhagen Surf School oplevet en fordobling af antallet af deltagere i år i forhold til sidste år, og flere og flere sejl-og windsurfingklubber tilbyder sporten. I 2010 tilbød omkring 25 klubber windsurfing, mens det i 2017 er over 40 klubber.Forklaringen på den stigende popularitet skal ifølge Henrik Tang først og fremmest findes i, at udstyret nu er blevet lettere at bruge. Copenhagen Surf School bruger for eksempel boards, der er oppustelige, så de kan transporteres på en cykel. Mange klubber har også godt begynderudstyr til rådighed.Det havde de ikke i 1980erne, fortæller Henrik Tang.Det nye udstyr gør også, at de, der er dygtige til at windsurfe, kan lave langt flere tricks - for eksempel dobbelte forlæns saltomortaler.»Jeg har et indtryk af, at de mennesker, der windsurfede for år tilbage, kommer igen, og nu gør de det sammen med deres familier. Kvinder og børn har lettere ved at lære at windsurfe nu end tidligere, hvor udstyret var meget tungt,« siger Henrik Tang.Han vurderer, at der er omkring 4.500 windsurfere, der er en del af klubmiljøet, og at cirka ligeså mange surfer uden at være i klub. Den stigende popularitet ser han især ved, at der er mange, som tager begynderkurser i windsurfing.Han fortæller, at man kan windsurfe ved næsten alle kyster i landet, og når man bliver erfaren, er det en sport, man kan dyrke hele året, uden at man er låst fast til ét sted, som hvis man havde en båd, der lå i en bestemt havn. Derudover er windsurfing en del af en større trend, hvor folk gerne vil dyrke motion udenfor.»Det er en del af den megatrend, vi har set de sidste syvotte år, hvor der er en stigende interesse for idræt i det fri.Der kommer flere og flere shelters, som folk vil overnatte i, der sker en tilgang til spejderbevægelsen, flere sejler havkajak, og der er et fokus på læring i det fri,« siger Henrik Tang.Den opfattelse bekræftes af Søren Andkjær, der er lektor ved Syddansk Universitet og forsker i idræt og friluftsliv. Han peger på, at udviklingen går i flere retninger - nogle søger det mere ekstreme som basejumping og terrænløb over lange distancer (trailrunning), mens andre hellere vil dyrke yoga i det fri, Stand Up Paddling (SUP) eller overnatte i shelters.»Jeg tror, det handler om, at man får noget ekstra ved at lave aktiviteten ude i naturen i forhold til indendøre. Mange oplever, at de får en frihedsfornemmelse, en naturoplevelse eller en udefinerbar følelse af velbefindende og livskvalitet,« siger Søren Andkjær.Der lyder indimellem et bump efterfulgt af et plask, når en af deltagerne på Copenhagen Surf Schools begynderkursus mister grebet om sejlet, hvorefter først sejl og derefter menneske ryger i vandet, men det meste af tiden holder deltagerne sig oven vande. Alderen på kursusdeltagerne spænder fra 12-årige til 80-årige.Rasmus Øgelund og Ole Hasholt, der grundlagde Copenhagen Surf School i 2016, garanterer, at alle efter et tre timers kursus kan komme op og windsurfe og lave en vending. For ti år siden lærte de at windsurfe i deres hjemstavn, Thurø ved Sydfyn, af Oles onkel, der selv havde windsurfet i 1980erne.I deres sabbatår tog de blandt andet til Australien og windsurfede.Men hvad er det ved windsurfing, der appellerer til dem? »Det er fornemmelsen af at flyve hen over vandet. Det giver et kick, at man holder sejlet helt tæt på, at man kan mærke kræfterne i sejlet, og at det er dig, der styrer det. Det er en helt speciel følelse,« siger 24-årige Rasmus Øgelund.25-årige Ole Hasholt supplerer: »Hver gang jeg kommer ind fra en surf-session, smiler jeg stort. Det er en fantastisk følelse, og man kommer altid ind med armene højt hævet over hovedet. Det giver et kick, som jeg ikke har oplevet med andre sportsgrene. Vi har aldrig haft nogen med ude på vandet, der ikke er kommet glade ind og har sagt: »Hvor er det fedt!«« De peger også på, at når man windsurfer, er man i gang hele tiden, i modsætning til, når man står på ski og har ventetid i liften, eller når man som surfer ligger og venter på den helt rigtige bølge. Uanset niveau kommer man med windsurfing altid op at stå på boardet og i gang med det samme.»Mange er ikke klar over, at man kan lave høje hop og dobbelt forlæns saltomortale. Vi vil gerne vise, at windsurfing også kan være vildt og fuld af action. Det kan være en ekstremsport. Det behøver ikke at være det, men hvis man vil, kan det være et alternativ til ski eller skateboard,« siger Rasmus Øgelund.Da han og Ole Hasholt flyttede til København for at læse, opdagede de, at mange var interesseret i at prøve at windsurfe.De undrede sig også over, at så mange danskere står på ski, selv om Danmark er et land uden bjerge - men at de færreste windsurfer, selv om Danmark har en 8.000 kilometer lang kystlinje og en generøs vestenvind.»Der er perfekte rammer til at windsurfe i København. Det er vores store passion, og den vil vi gerne dele med københavnerne, så vi tænkte: »Hvorfor ikke starte en surfskole?« Vi vil gerne bringe folk og vand sammen i byen,« siger Ole Hasholt, der til daglig læser på CBS.Selv om de har haft mere end 900 begyndere ude på vandet i denne sæson (sidste år havde de 400) og regner med at nå et godt stykke over 1.000, er surfskolen et studiejob.De håber, at windsurfing med tiden bliver så populært, at det bliver et fuldtidsjob.»Det går absolut i den retning. Næste år regner vi med at have mere end 2.000 kursister. Det går én vej med surfsport i Danmark, og det er fremad. Folk får øjnene op for, hvor sjovt og let tilgængeligt det er her. Danmark er den perfekte legeplads for vandsport og især for windsurfing,« siger Ole Hasholt.Han mærker også trenden med, at folk gerne vil ud og prøve noget nyt og få et adrenalinkick.»De vil prøve nogle grænser af, og der er windsurfing en super oplagt mulighed,« siger Ole Hasholt. »Min onkel sagde engang til os, at der er to slags mennesker i verden: der er windsurfere, og dem, der ikke har prøvet det endnu.«.krnd@berlingske.dk »Jeg har et indtryk af, at de mennesker, der windsurfede for år tilbage, kommer igen, og nu gør de det sammen med deres familier.Kvinder og børn har lettere ved at lære at windsurfe nu end tidligere, hvor udstyret var meget tungt.« Henrik Tang, windsurfingkonsulent i Dansk Sejlunion.Fakta: WINDSURFING I DANMARKI 1980erne fik danskerne for alvor øjnene op for windsurfing, og en af dem, der har været med alle årene, er Niels Thøgeren fra Sportsbutikken Surfline ved Aarhus, der solgte sin første windsurfer i 1976.Her fortæller han om sportens start og opblomstring.Hvorfor var folk så interesserede i windsurfing i 1980erne? »Windsurfing var en del af den store interesse, der opstod omkring udendørs sportsaktiviteter i 1980erne og 1990erne sammen med for eksempel golf, skisport og tennis. Det var i starten forbundet med stor prestige at være windsurfer. Man windsurfede mellem de badende på byernes fineste strande, og alene det at have en windsurfer på taget af ens bil var en stor ting. Det var næsten en folkepsykose: Alle skulle ud at windsurfe, og man har ikke set den form for popularitet siden - måske med undtagelse af rulleskøjter for 10-15 år siden.« Hvor populært var windsurfing? »Fra først i 1980erne til midt i 1990erne blev der solgt op mod 10.000 windsurfere om året i Danmark. På det tidspunkt udviklede windsurfing sig til at være en »rigtig« sport med verdensmesterskaber og kapsejlads.« Hvorfor dykkede populariteten? »Sporten blev meget mere elitær. Det skulle blæse vildt meget, og boardene skulle være så små, at normale mennesker ikke kunne sejle dem. Kravene til grejet blev meget store, og grejet blev derfor meget dyrt. Det, der i starten var en hyggelig leg mellem venner, blev til en konkurrence, hvor den med det bedste og dyreste grej var en sikker vinder.« Hvordan er interessen i dag? »I butikken solgte vi sidste år flere windsurfere, end vi gjorde midt i 1990erne, og også i år har vi haft en fremgang på over 25 procent på salget af windsurfere.« Hvem køber windsurfing-grej i dag? »Det er typisk kunder, der tidligere har windsurfet, som i mellemtiden har stiftet familie og nu synes, at resten af familien skal opleve, hvor sjovt man kan have det på vandet. Eller det er familier, som gerne i fællesskab vil udfordres på vandet og køber det til at have liggende i sommerhuset. De genopfinder windsurfing, som det var oprindeligt: En sjov og spændende blanding af sejlsport og klassisk surfing, der kan dyrkes af hele familien.«.TIPS TIL WINDSURFINGINDEN DU BEGYNDER Advar familie og venner om, at du begynder på en sport, der ikke er nem at planlægge - for blæser det, tager man af sted.Find nogle at surfe sammen med, eller find en klub. Det er sjovere, når man har nogen at dele det med.NÅR DU SKAL AF STED Brug vejrtjenester, f. eks. eksempel dmi. dk, til at tjekke vindforholdene (to til seks meter i sekundet er fint for begyndere).Jo mere det blæser, jo sjovere bliver det (hvis man kan kontrollere det).
Windsurfing havde sin storhedstid i slutningen af 1980erne, men oplever i øjeblikket en renæssance. Begyndere lærer det hurtigt, og de dygtige kan lave hop og saltomortaler. Danskerne vil ud at mærke naturens kræfter, og windsurfing byder på succesoplevelser for de fleste.
Blå blink og tudende sirener drøner gennem Warszawas mennesketomme gader fra morgenstunden her på Polens uafhængighedsdag. En karavane af grå patruljevogne standser, tømmes for tunge, kampberedte betjente, som slår ring om pladsen Politechniki. Nogle timer senere smelter sidegadernes små antifascistiske grupperinger sammen til en demonstration på Plac Politechniki.Nogle få tusinde er mødt op. Stemningen er rolig, næsten resigneret.»Lad os vise dem, at vores solidaritet er stærkere end deres had,« råber en kvinde fra ladet af en udpint varevogn i et forsøg på at rette fokus mod en langt større demonstration godt en kilometer væk.Midt i mængden står Pawel Przewlocki, en 40-årig græsrodsaktivist og forsker i kunstig intelligens hos Samsung. Kvindens tale får hans skarpt skårne ansigtstræk til at slå en syrlig knude.»Den politiske stemning er blevet meget polariseret.Jeg kan godt frygte, hvor det ender,« siger han.»Allerede nu er der familier, som splittes, fordi de har forskellige politiske synspunkter.«.En blodig og brutal fortidPolens brutale historie vækkes til live, når polakkerne fejrer deres uafhængighedsdag. Og historien er blevet en politisk kampplads, som afspejler sig på gadeplan.Samsung-medarbejderen begynder at kede sig og forlader demonstrationen. Han bevæger sig forbi de gamle bygninger på gaden Lwowska. Bygningerne, forklarer han, hører til de få, som ikke sank i grus, da Hitler efter Warszawaopstanden i 1944 beordrede byen udslettet.I de 63 dage, opstanden varede, myrdede SS ca.200.000 civile. Efter krigen var 90 pct. af byen ødelagt, og da Den Røde Hær gik ind i den polske hovedstad, fandt de en livsforladt ruinhob.Længere fremme lyder et par høje brag, og da Pawel Przewlocki træder ud på rundkørslen Dmowskiego, bremses han af op mod 60.000 demonstranter - mange iført de rød-hvide armbind, som Hjemmehæren bar under opstanden i 1944. Alle venter de på årets uafhængighedsmarch, som har titlen: We Want God. Det er de demonstranter, som har trukket overskrifter kloden rundt med beskrivelser af, at fascister marcherer i Polens gader.Antimuslimske, anti-EU, antisemitiske og antikommunistiske budskaber fylder røgen mellem udstrakte arme med knyttede næver og tændte nødblus for enden.En ung mand trækker op i elefanthuen for at tage en afmålt tår af en sodavandsflaske med klar væske.Ved siden af ham står en ældre mand iført en uniform lig den, Józef Pilsudski, Polens socialistiske landsfader, bar, da han den 11. november 1918 udråbte den nye, selvstændige republik.Tilsyneladende uberørt af trykket fra et kanonslag to meter væk fortsætter Pawel Przewlocki sin fortælling om Hjemmehæren. Den bestod af modstandsfolk med vidt forskellige politisk overbevisning, fortæller han.»Men vores nationale mindeinstitut fremhæver i stigende grad den gruppe, som man i dag ville sige var højrenationalister.« Og her er vi fremme ved sagen: Polen er ved at skrive sin historie om - og det trækker nationen længere væk fra EU. Anført af landets katolsk-konservative regering fjerner Polen sig fra den mindekultur omkring Holocaust, der er så vigtig for unionen - for til gengæld at skrue op for den antikommunistiske fortælling.Det arbejde varetages af et kontroversielt institut for den kollektive polske hukommelse: Institute of National Remembrance (IPN).Efter EU-medlemskabet i 2004 indtrådte Polen i unionens erindringspolitiske program, hvor mindet om Holocaust skal forhindre racisme og xenofobi.Men IPN arbejder i højere grad med at fremhæve heroiske bedrifter og især offerrollen under Anden Verdenskrig, vurderer flere eksperter.»IPN er meget kontroversielle,« siger Søren Riishøj, lektor på Syddansk Universitet.»Og de er ikke blevet mindre omdiskuteret efter deres tilknytning til regeringspartiet PiS (Lov og retfærdighed), der både bruger og misbruger dem til at holde en nationalistisk linje. Så kan man jo kalde deres arbejde for propaganda, eller hvad man nu vil. Værdifrit er det i hvert fald ikke.« I en mail til Information skriver IPN's chef for indsamling af mundtlige kilder, Rafal Pekala, at de har forståelse for EU's fredsbevarende narrativ, og at »Holocaust indtager en særlig plads i verdens kollektive hukommelse«. Derfor hilser de præsentationer af emnet velkomne »på den betingelse, at disse aktiviteter tjener sandheden«, lyder det.Men IPN har på det seneste både honoreret og ansat folk involveret i Holocaustbenægtelse - ytringer, der ellers er strafbare i mange EU-lande, herunder Polen, fortæller Anna Wójcik, ph. d.-stipendiat og forsker i erindringslovgivning på det polske videnskabsakademi PAN.Forlæggeren Arkadiusz Wingert, der tidligere har udgivet holocaustbenægtende værker - som forlægger, ikke forfatter - sidder som vicedirektør i IPN's forlagshus. Til polsk presse har IPN forklaret, at han har jobbet på grund af sin erfaring i forlagsbranchen og generelle kendskab til bogmarkedet.Men polsk historie foregår ikke kun i Polen. Med to millioner polakker i andre lande i Europa er Polen EU's største udflytternation. I Danmark udgør 40.000 polakker landets største indvandrergruppe - og tilbage i oktober fik en del af dem IPN's polske historieopdragelse leveret til en kirkedør på Amager.IPN i DanmarkEfter søndagsgudstjenesten i Skt. Annæ Kirke, mens en højstemt dansk-polsk menighed gled ud i middagssolen over Amager, trådte Marcin Kacala ind i det forladte kirkeskib.Den 47-årige tolk fortsatte ind ad en dør til venstre for porten og ned i kælderen, hvor han tog plads på en af stolerækkerne bagest i lokalet. Stakåndet smed han jakken. Og idet han trak huen af, afsløredes det store ar, der løber fra hans højre tinding og ned i de stubbede rester af det, der engang var hans venstre øjenbryn.»Min historie er - ligesom Polens - meget dramatisk,« sagde han.Marcin Kacala kom til Danmark med sine forældre, da han var 15 år. Det var i 1985. I Sovjetunionen var Mikhail Gorbatjov kommet til magten. Grebet om det kommunistisk indoktrinerede Østeuropa løsnedes, og med perestrojka-politikken begyndte mildere vinde at blæse fra øst. Men knap 40 års betonkommunisme og fire års militærdiktatur havde rent økonomisk lagt Polen i ruiner. Så da Marcin Kacalas far fik politisk asyl i Danmark, emigrerede den lille, antikommunistiske familie - ligesom en lille million andre polakker gjorde i 1980' erne.I hans synsfelt denne søndag i oktober sad 50-60 rygvendte mænd, kvinder og børn. Ligesom han selv var de mødt op for at høre IPN's udsendte - en kortklippet ung mand med grå blazer, skjorte og slips - gennemgå Polens historie fra den 11. november 1918 og frem til Sovjetblokkens kollaps.Efter en indledende selskabsleg begyndte en PowerPoint-præsentation om de polske soldater og civile opstande med størst indflydelse på at drive nazismen og kommunismen tilbage.»Jeg er patriot. Derfor kan jeg godt lide IPN,« sagde Marcin Kacala »Min patriotisme er ligesom deres. Den er styret af en vilje til at finde sandheden. Det kræver et stort engagement. Og skal man engagere sig, kan man ikke være neutral.« På lærredet blev der vist grafikker over de polske piloter, der deltog på de allieredes side under Anden Verdenskrig.IPN har regnet sammen, at de i gennemsnit nedskød flere tyske fly end deres engelske kolleger.Instituttet lukkede oplægget med en fremvisning af den egenproducerede animerede krigsfilm The Unconquered.»En kunstnerisk, men faktabaseret film,« som de selv beskriver den.En mandlig barytonstemme fører seeren gennem den polske modstand mod først nazismen, siden kommunismen. At filmen ikke ligefrem falder ind under EU's erindringspolitiske program, bekymrede ikke Marcin Kacala.»I Danmark er der en demokratisk søgen efter konsensus.Sådan er det ikke altid i Polen. Alligevel tror jeg ikke, der findes et mere Europa-venligt parti end PiS eller organisation end IPN. Det er Europa, der bevæger sig væk fra sine oprindelige, kristendemokratiske idealer.«.EU's problemMed langstrakte Brexit-forhandlinger, en overhængende flygtningekrise og et i forvejen anspændt forhold til den polske regering har EU næppe brug for et gryende polsk patriotisk narrativ, der flår i det historiske fundament under unionens fredsbevarende idealer.Polen var ikke som Danmark ' kun' besat under Anden Verdenskrig, men helt frem til murens fald i 1989.Den nationalhistoriske genfortolkning skal balancere mod et utal af fronter.Derfor bør EU's fredsbevarende fortælling, som ikke er uden fejl, have forståelse for, at undskyldninger for traumatiske hændelser i en krig ikke er det mest anvendelige i dannelsen af en polsk nationalidentitet.Det mener Jakob Egholm Feldt, historieprofessor på Roskilde Universitet.At EU har Holocaust som et afskrækkende symbol for fremtidens politiske kultur, mener han kun er »godt og smuk«. »Men den top-down elitære facon, hvor Jean-Claude Juncker udlægger hele fortællingen i fællesskab med nogle professorer fra universiteterne, kommer ikke til at holde. Der skal være en meget mere plural erindringspolitik i EU, hvor EU også omfavner de mere lokale og kontekstuelle oplevelser, folk har,« siger Jakob Egholm Feldt.Cecilie Felicia Stokholm Banke, seniorforsker på Danmarks Institut for Internationale Studier (DIIS), tilføjer, at den centraleuropæiske mindekultur er truet.»Med den økonomiske krise i 2008 og siden Ukraine og krisen på Krim er det narrativ langsomt ved at blive pillet fra hinanden. Det har skabt udfordringer for den fælleseuropæiske mindekultur om Holocaust,« siger hun.(Afviklings) processenDen omfattende genfortolkning af polsk historie kan meget vel være et tiltrængt forsøg på at rydde op i postkommunismen, hvor partimedlemmer slap grebet om magten, men til gengæld forhandlede sig til en række topposter i erhvervslivet og i det pludseligt liberaliserede statsapparat. Men allerede nu mærker mange polakker en direkte økonomisk konsekvens af IPN's arbejde.»Den store debat lige nu handler om pensionsordningerne,« siger Anna Wójcik, ph. d.-stipendiat og forsker i erindringslovgivning på det polske videnskabsakademi PAN.Sidste måned implementerede PiS en lov, der giver dem ret til at spærre udbetalingen for dem med opsparing fra kommunismens totalitære regime.»Det kan være politifolk, læger, mekanikere, stort set alle, for sådan var ansættelsesforholdene under kommunismen. Registrene på de folk ligger hos IPN, som nu graver i sagerne. Finder de noget, sender de filerne til de sociale myndigheder, som så kan sige: ' Du falder under den nye lov, så vi tager din pension.'« Anna Wójcik sidder i en næsten tom café på Nowy Teatr, der engang var garage for byens skraldevogne.Lænet op ad bardisken og med et slukket blik i øjnene står en kvinde klædt i sort. Kvinden er instruktør på en kommende opsætning af Franz Kafkas Processen.Stykket skulle oprindeligt have spillet på et teater i Krakow, men efter regeringen indsatte deres egne folk i ledelsen, blev det flyttet til Warszawa, forklarer Anna Wójcik.Af hensyn til de tre personer ved nabobordet sænker hun flere gange stemmen til et hemmelighedsfuldt leje.»Det, som sker nu, er på mange måder paradoksalt, fordi den politik, der bliver ført og den glorifi-cerede fortælling, der følger med, minder mange om netop den kommunistiske fortid, som man prøver at komme af med,« siger hun.' Red is bad'Der er generelt stor opbakning til EU i den polske befolkning - 88 pct. er for medlemskabet, viser tal fra den polske tænketank CBOS.Men mange polakker er - uanset politisk overbevisning - trætte af forventningerne om offentlige undskyldninger for polsk indblanding i Holocaust.Polens 99 års forpinte fortid er vævet ind i millioner af familiers private historie.Og IPN's fokus på kommunismen har mange tilhængere.Nogle ser endda EU og kommunismen som to hoveder på samme bæst.En eksponent for det synspunkt er en anden af uafhængighedsmarchens deltagere; Pawel Szopa, stifter og ejer af den antikommunistiske tøjforretning Red Is Bad. På ham har synet af EU's blå flag samme effekt som en rød klud på en tyr.»EU minder mere og mere om kommunisme.Kommunisterne i Polen gjorde nogle forfærdelige ting - meget værre end nazisterne,« siger han.Gangsystemet under rundkørslen Dmowskiego fyldes med røg. Oppe på gaden står en hærdebred polsk mand i sort hættetrøje med rygskriften: »Better dead than red«. »Vores er gaderne. Vores er husene,« growler en mandlig agitator over højttaleranlægget. Et ordspil på en antisemitisk talemåde før Anden Verdenskrig, forklarer Pawel Przewlocki - aktivisten, der arbejder for Samsung.»Dengang sagde man: ' Vores er gaderne. Deres er husene'.« Kort efter, mens mørket falder på, begynder marchen.Langsomt flyder det rød-hvide menneskehav mod broen Poniatowskiego, der krydser floden Wisla og bevæger sig ind i den østlige del af byen. Der, hvor Den Røde Hær menes at have stået passivt, mens tyskerne hærgede Warszawa i 1944.På opløbsstrækningen hæver vejen sig over den vestlige del af byen, som fortsætter ned mod flodbredden.Under vejen, trykket op af de bærende piller og i ly for regnen af nedkastede kanonslag, skinner betjentenes hvide hjelme.På tærsklen til broen stopper Pawel Przewlocki op foran en gruppe ungarske mænd med elefanthuer og camouflagebukser.»Vi kan ikke blive ved med at blive bombarderet med krav om at undskylde for tiden under Anden Verdenskrig. På den anden side skal vi finde ind til en moderat måde at diskutere tingene på.«.modernetider@information.dk »Den top-down elitære facon, hvor Jean-Claude Juncker udlægger hele fortællingen i fællesskab med nogle professorer fra universiteterne, kommer ikke til at holde. Der skal være en meget mere plural erindringspolitik i EU« Jakob Egholm Feldt Historieprofessor, Roskilde.Fakta: Erindringspolitik og HolocaustFor Europa-Parlamentet er det vigtigt, at EUmedlemslandene har en fælles erindring om fortiden.Den fælles erindring tager udgangspunkt i mindet om Holocaust og har til hensigt at bekæmpe racisme og xenofobi samt understøtte troen på demokrati, retsstat og menneskerettigheder. For erindringspolitikken er det afgørende, at medlemslandene angrer for deres medvirken i Holocaust.Udvidelsen af EU i 2004 bragte nye minder om stalinisme og kommunisme med ind i unionen. Flere lande fra den tidligere østblok udfordrede således det hidtil gældende narrativ med ønsker om at få anerkendt og sidestillet deres minder om kommunismen med mindet om Holocaust.Kilde: Dansk Institut for Internationale Studier.
Trods EU's ønsker forsøger Polens regering at dreje nationens historie i en mere nationalistisk retning. Det sker gennem en kampagne, som har bredt sig fra weekendens demonstrationer i Warszawa til infomøder på Amager.
Imandags var den gal igen på Solvang Bibliotek på Amager. Kort før den bemandede åbningstid sluttede, sad en gruppe unge på seks-syv stykker og larmede og varmede op til, at de kunne få biblioteket for sig selv i den ubemandede åbningstid efter klokken 18.Deres cigaretpakker lå på bordet, på gulvet var der skodder. Der lå også et iturevet tidsskrift og en ødelagt bog.»Men det var selvfølgelig ikke dem, sagde de«, fortæller bibliotekar Tage Sørensen.Han bad de unge, som ofte kommer for at hænge ud på biblioteket, om at dæmpe sig og opføre sig ordentligt. Og han forsøgte at forklare dem, at de spillede hasard med, at biblioteket fortsat kunne have ubemandede åbningstider om aftenen.»Så grinede de ad mig«, fortæller han.Og Tage Sørensen måtte ty til den løsning, som Solvang Bibliotek flere gange hver måned er nødt til at vælge: at ringe til den lokale gadeplansmedarbejder eller - når det er rigtig slemt - til politiet.»Gadeplansmedarbejderne er gode til at håndtere de unge. De plejer at kunne får dem til at gå«, siger Tage Sørensen.På Christianshavn valgte det lokale bibliotek helt at lukke den selvbetjente åbningstid om aftenen, fordi omfanget af hærværk i form af ødelagte bøger, spil og cd'er og antallet af cigaretter, der var skoddet i bibliotekets møbler, bare var blevet for stort.Nu har biblioteket åbnet igen uden bemanding om aftenen, men har samtidig sørget for, at der oftere kommer vagtpersonale og ser, om alt er i orden, og smider eventuelle ballademagere ud.Problemer i hele landetUro, hærværk og trusler er blevet hverdag på mange biblioteker over hele landet, viser en ny undersøgelse, som Bibliotekarforbundet har gennemført blandt tillidsrepræsentanterne på landets biblioteker.78 procent af tillidsfolkene har deltaget i undersøgelsen, og 7 ud af 10 siger, at de i perioden august 2016 til august 2017 har oplevet uro, konflikter eller trusler på biblioteket.Og næsten halvdelen af dem siger, at omfanget er steget i forhold til tidligere.De mange tillidsrepræsentanter beretter om grupperinger af unge, der kommer op at toppes inde på biblioteket. Om fulde lånere, der nægter at forlade bygningen.Om borgere, der bliver rasende over bøder. Om psykisk syge, der truer personalet. Om folk, der spytter efter personalet.Om druk, hash, rygning og fester på biblioteket, når det er åbent uden personale.Om hærværk på møbler.Om hjemløse, der bruger biblioteket som værested og overnatningssted.Og om pushere, der gemmer stoffer og knive rundt om på biblioteket.»Det er jo ikke den slags, man normalt forbinder med et bibliotek, men vi har længe fået indberetninger om det og haft en fornemmelse af, at der var et problem her«, siger formand for Bibliotekarforbundet Tine Segel.Derfor har forbundet lavet undersøgelsen, der er den første af sin art herhjemme.»Og den viser desværre en tydelig tendens.Den bekræfter os i, at der er et stigende problem«, siger Tine Segel.Bibliotekarforbundet har ikke noget samlet bud på, hvordan bibliotekerne kan komme uroen, hærværket og truslerne til livs. For ifølge Tine Segel hænger en del af udviklingen formentlig sammen med, at der er lukket væresteder til hjemløse og psykisk syge, og at der mangler tilbud til de unge. Altså problemer, som bibliotekerne ikke kan gøre noget ved.»Og de grupper bruger så biblioteket, når der ikke er nogen bemanding. Men det kan jo ikke være rigtigt, at biblioteket er det eneste sted, man kan opholde sig«, siger hun.Over hele landet har biblioteker gennem en årrække skåret ned på den bemandede åbningstid. Til gengæld har de skruet op for åbningstiden om formiddagen og om aftenen, men uden bemanding.Nogle få steder er biblioteket døgnåbent.På den måde har kommunerne på én gang kunnet spare på lønudgifterne til personalet og samtidig gøre bibliotekerne mere tilgængelige for borgerne.»Men det nytter ikke noget, hvis bibliotekerne så lige pludselig skal bruge mange flere penge på reparationer og vagtværn«, siger Tine Segel, der er bekymret for, om pengene bliver taget fra bibliotekernes kerneopgaver.Bibliotekerne skal også være åbne for de psykisk syge, de hjemløse og de unge, understreger hun.»Biblioteket skal være for alle, men det dur ikke, hvis alle andre synes, det er utrygt at være der. Bibliotekerne skal helst være et trygt sted at opholde sig både for personale og borgere«, siger Tine Segel.»Møgirriterende uromagere«Kulturborgmester i København Carl Christian Ebbesen (DF), kalder det »møgirriterende« at nogle få uromagere ødelægger det for de mange, der er glade for at bruge bibliotekerne i den ubemandede åbningstid.»400.000 københavnere bruger årligt bibliotekerne i den ubemandede åbningstid.Det er en bragende succes og et tilbud, som det vil være meget ærgerligt at lukke for«, siger han.Derfor har Københavns Kommune besluttet at afsætte 6,5 millioner kroner de næste tre år til et særligt vagtværn, der kan tage rundt til de biblioteker, kulturhuse og idrætsfaciliterer, hvor der er problemer.Nogle gange er løsningen også at lukke for den ubemandede åbningstid i en periode, indtil uromagerne har fundet et andet sted at opholde sig, siger Carl Christian Ebbesen.Han er enig med Bibliotekarforbundet i, at en del af problemet skyldes, at der er lukket ned for andre tilbud til psykisk syge og hjemløse, der så bruger bibliotekerne som varmestue.»Det er et symptom på, at vi har udenlandske hjemløse, som ikke er blevet sendt tilbage til deres hjemland, og på, at Københavns Kommune har lukket herberger og væresteder for de danske hjemløse.Og så har de ikke andre steder at tage hen«, siger Carl Christian Ebbesen.torben.benner@pol.dk Bibliotekerne skal helst være et trygt sted at opholde sig både for personale og borgere Tine Segel, Bibliotekarforbundet.Fakta: FAKTA Undersøgelsen78 procent af bibliotekerne har deltaget i undersøgelsen. Af dem har: V 70 procent oplevet uro, konflikter eller trusler.68 procent oplevet hærværk eller uro i den ubemandede åbningstid.59 procent har vagtordning eller alarm både i den bemandede og ubemandede åbningstid.27 procent har kun vagtordning eller alarm i den ubemandede åbningstid.
BIBLIOTEKER Folk, der spytter efter personalet, og pushere, der gemmer stoffer rundtomkring. Det er en del af hverdagen på nogle af landets biblioteker. 70 procent af dem svarer i en ny undersøgelse, at de inden for det seneste år har oplevet uro, konflikter eller trusler.
Omsider.Omsider foreligger en bog om arkitektparret Eva og Nils Koppel.Det er en bog, der blandt meget andet behandler nogle af de mindst elskede institutionsbyggerier i velfærdsstatens Danmark -byggerier som Panuminstituttet og Københavns Universitet Amager.Og omsider udkommer den. Det har været en lang proces, siden jeg selv for fire-fem år siden sammen med adskillige andre blev kaldt til et møde for at bidrage til en diskussion om disponeringen af bogen.Af samme grund er denne artikel ikke en anmeldelse, men en anledning til at fortælle om Eva og Nils Koppel, nogle af deres bygninger og det arkitekturideal, parret forfægtede.Bogens forfattere - Johannes Hedal Hansen og Jennifer Dahm Petersen - har skrevet et forsvarsskrift for det ofte udskældte arkitektpar.Det er en kærlig bog, og den giver en indsigt i de kvaliteter, de mener, bygningerne besidder.Men først lidt om parret.Eva Koppel (1916-2006) og Nils Koppel (1914-2009) blev begge uddannet på Kunstakademiets Bygningsskole, som Arkitektskolen hed på det tidspunkt, og i sidste halvdel af 1930rne arbejdede begge i lange perioder på den store finske arkitekt og designer Alvar Aaltos tegnestue. I 1946 åbnede de egen tegnestue.Og som det så poetisk formuleres i bogen, var det den »kønne bankdirektørdatter fra Fyn, der forelsker sig i den kulturradikale redaktørsøn fra Københavns borgerskab«. Det sker i 1935 på Polyteknisk Læreanstalt i København, hvor hun studerer matematik, og han læser til maskiningeniør. Det antages, at hun var den drivende kraft bag beslutningen om at søge optagelse på arkitektskolen - det havde hun drømt om, siden hun var helt ung - og med en baggrund som søn af en Politiken-redaktør, Valdemar Koppel, og en opvækst i et klassisk kulturradikalt miljø har han næppe været vanskelig at overtale.Arkitekten Poul Henningsen er blandt tidens æstetiske fyrtårne. Vilhelm Lundstrøms billeder karakteriserer PH som »skønheden ved det simple og det enkle«, og det simple og enkle kendetegner mange af Koppels bygninger.Poul Henningsen har tegnet en villa med atelier. Den ligger over for parrets første adresser, som lå lige ved siden af hinanden (boede sammen uden at være gift gjorde de trods alt ikke), og af Lundstrøm købte de deres første maleri, en af hans opstillinger af genstande, og det bliver begyndelsen til en omfattende kunstsamling.Parret bliver gift i 1936 - og i sin tale byder brudens far, Nils Koppel, velkommen i familien med disse hjertelige ord: »Når en pige som Eva vil ha' dig, så må der alligevel være noget ved dig.« Det var der. Blandt meget andet spiller han under besættelsen en rolle i modstandsbevægelsen, der betyder, at han på et tidspunkt fængsles. Da han efter nogen tid slippes fri, flygter parret til Sverige, hvor de igen træffer Alvar Aalto, der skaffer dem arbejde hos først en af sine samarbejdspartnere og siden sig selv.Bogens forfattere bemærker, at den massive flugt af arkitekter til Sverige - udover Koppel-parret arbejdede for eksempel Tobias Faber, Arne Jacobsen og Jørn Utzon også i Stockholm - bidrog til et forspring for moderne svensk arkitektur, mens den danske »sygner hen under materialeknaphed og mangel på intellektuelle stimulanser udefra«.Det er noget af et traume i dansk arkitekturhistorie, at Jørn Utzon fik opført så relativt få bygninger i Danmark.Herunder at det ikke blev ham, der vandt konkurrencen om at opføre den tredje Langeliniepavillon, efter at den første var blevet revet ned, og den anden sprængt i luften af besættelsesmagten.Men efter en række smukke enfamilieshuse og mere moderate opgaver for såvel det offentlige som private bygherrer, vandt Eva og Nils Koppel konkurrencen om en ny pavillon ved Langelinie og opførte også den nuværende, som blev en af de Koppel-bygninger, mange har en mening om. Måske er det de gode minder fra stedet, men den, der skriver disse linjer, har et positivt indtryk af den elegante Mies van der Rohe-inspirerede bygning med den fine udsigt over vandet. Det - og flere andre af parrets bygninger fra efterkrigstiden og 1950erne - udmærker sig ved at være lave og overskuelige. Men så går de i højden.Det er i den forbindelse interessant - også i forhold til vor egen tids diskussion om at erstatte gamle bygninger med nye - at Københavns Universitets daværende rektor mente om universitetets bygninger på og omkring Frue Plads, at det bedste ville have været at rive dem ned og bygge noget nyt.Så vidt kommer det ikke. Men Eva og Nils Koppel gør sig nogle tanker om, hvordan man skaber ny arkitektur i gamle miljøer. Tanker, der har gyldighed i dag: »Det, der virker ødelæggende paa et gadebillede, er at placere en stor enhed midt imellem en række af smaa enheder. Tænk, hvis man f. eks. rev tre-fire ejendomme i Nyhavn ned og smækkede en stor kasse op i stedet. Det ville være skrækkeligt. Hvis blot man overholder kravet om enheden, kan man udmærket lægge et moderne hus - ja, et glashus, om det skal være - midt i en række af gamle bygninger.« Bogens i øvrigt rige billedmateriale i et mix af ældre og nyere fotografier samt arkitekttegninger giver eksempler på, hvordan Eva og Nils Koppel mener, det kan lade sig gøre. Men det blev jo blandt andet høje læreanstalter, parret blev mest udskældt for, som for eksempel Panum. Dertil kom blandt adskillige andre Københavns Universitet Amager - forkortet til KUA - der blev opført som lave pavilloner, der siden kunne erstattes af noget mere ambitiøst på den studerende ungdoms vegne.KUA led jeg selv under. Når man ser de sommerlige billeder af, hvad der skulle have været et midlertidigt universitetsbyggeri til afhjælpning af en vanskelig lokalesituation i indre by, griber man sig i at spekulere på, om det virkelig var så slemt.Ak! Det var det - og retfærdigvis omfatter behandlingen af byggeriet også ældre sort/ hvide billeder, der giver et indtryk af, hvor kedsommeligt universitetsbyggeriet på Amager var. D et strukturelle konstruktionsprincip med ens udseende gange, trapper, disponering af undervisningslokaler og kontorer til de forskellige personalegrupper gav som udgangspunkt mulighed for en fleksibel indretning.Men sammen med et dårligt indeklima blev det også projektets problem: Alt lignede det samme - og selv forsøg på at pynte med kunst blev ikke til andet end plastre på sårene. KUA blev et meget uinspirerende studiemiljø, som studerende i hvert fald tidligere forlod hurtigst muligt efter undervisning. Trods forsøgene på at skabe mødesteder med frisk luft i de indre gårdhaver.Beton kan være et meget smukt materiale anvendt rigtigt. På KUA var det blot brutalt.Og mange må have tænkt, at det var besynderligt, at der inden for et lille lands grænser kunne være et venligt pragtbyggeri som Aarhus Universitet og så skodbyggeriet på Amager.Som - for lige at gentage det - til arkitekternes forsvar var tænkt som et midlertidigt byggeri, der blot fik lov til at stå til 2010.Selv om intentionerne om Panum som et bycampus var de bedste, og selv om Panum har betydelige indre kvaliteter, er komplekset mellem Tagensvej, Nørre Allé og Blegdamsvej heller ikke blevet en elsket bygning.Navnlig den store mur mod Tagensvej og Rigshospitalet har gennem tiderne ofte været genstand for kritik af, hvor ufølsomt, arkikter kan udtænkt bygninger, og hvor afvisende, bygninger af denne art kan opfattes. Men konstruktionen var velbegrundet. Da Panum skulle opføres, var det planen, at Lyngbyvejen skulle videreføres fra nord via Tagensvej til en flersporet motorgade langs Søerne.Eva og Nils Koppel mente det bedste, og også i deres uddannelsesinstitutioner, der desuden omfatter for eksempel H. C. Ørsted Instituttet og DTU, arbejdede de for at imødekomme et nyt samfunds behov for rationelle universiteter og forskningsinstitutioner.Men de blev overhalet af en ny tid, der - det er i hvert fald en fremherskende tendens - ville have overskuelige rum og alt andet end motorveje i byerne. For at vende tilbage til Panums store murstensmur, er det således slående, at udviklingen for tiden går i retning af busser i særlige baner og heftigt trafikerede cykelstier, snarere end personbiler, og det harmonerer dårligt med Panum-bjergets lange uinspirerende brutalisme. Eva og Nils Koppel var klar over, at gårdhaver og parkanlæg var en god idé, for det tiltaler de fleste mennesker, men de blev overhalet af andre arkitekter, der i langt højere grad forsøger at skabe små byrum og mødesteder til hyggetiden.Det er en imponerende præstation, at bogen nu - efter adskillige års stort arbejde - er udkommet, og den tegner et facetteret billede af arkitektægteparret med de rigtige intentioner og de mange fine, mindre byggerier - herunder indpasninger i den eksisterende bygningsmasse - der var lige ved at blive glemt i skyggen af både andre bygninger og andre af deres tids arkitekter.Johannes Hedal Hansen og Jennifer Dahm Petersen »Eva og Nils Koppel« er udkommet på Strandberg Publishing. Pris: 500 kr.tow@berlingske.dk »Det, der virker ødelæggende paa et gadebillede, er at placere en stor enhed midt imellem en række af smaa enheder. Tænk, hvis man f. eks. rev tre-fire ejendomme i Nyhavn ned og smækkede en stor kasse op i stedet«. Eva og Niels Koppel.Fakta: Blå bogEva og Niels Koppel blev begge uddannet på kunstakademiet og arbejdede i to omgange hos den finske arkitekt Alvar Aalto, indtil parret i 1946 etablerede egen tegnestue.I begyndelsen arbejdede parret fortrinsvis med enfamiliehuse, der er meget vellykkede og for nogles vedkommende fredet.Gennembrudsværket er Langeliniepavillonen.Af kendte institutionsbyggerier kan nævnes Gladsaxe Gymnasium og Gladsaxe Teater samt en række folkeskoler.Mest kendte er Eva og Nils Koppel for DTU, Panum og Københavns Universitet Amager.
Eva og Nils Koppel havde en enormt stor og enorm blandet produktion. Men arkitekterne bag monsterbyggerier som Panum havde de bedste intentioner - og navnlig som unge skabte de mange fine huse,.
»Året er ungt, så det lyder hult at kalde ' Underverden' for årets bedste danske film indtil videre.Ordene vil have mere vægt, når jeg gentager dem sidst på året.« Sådan skrev Berlingskes Jacob Wendt Jensen i januar i sin femstjernede anmeldelse af Fenar Ahmads film ' Underverden'. Siden har filmen solgt flere end 180.000 biografbilletter, og i aftes blev Fenar Ahmad belønnet med den prestigefyldte Nordisk Film Prisen, der tidligere er givet til navne som Lars von Trier, Anders Thomas Jensen og Tobias Lindholm.I sin begrundelse sagde formanden for prisjuryen, Tomas Radoor, bl. a.: »Årets prismodtager er flabet.Også i sit filmsprog. Hans film er smidige og mættede af blod, sved og tårer. Han evner og elsker at underholde sit publikum, og gennem sine film åbner han døre ind til parallelvirkeligheder i vores samfund.«.Barndommens ghettomiljø' Underverden' handler om den succesrige læge Zaid, der vender tilbage til barndommens ghettomiljø, da hans lillebror er blevet banket ihjel af ukendte gangstere. Fenar Ahmad selv kom til Danmark som bare femårig irakisk flygtning i 1986 og er vokset op i en betonblok på Amager.Han genkender den rodløshed, der karakteriserer mange unge i ghettoen. Med filmen har han bl. a.villet vise dem, at selvom man vokser op i en ghetto, kan det nytte at sætte sig mål og gøre en indsats.Vil inspirere med et forbillede»Jeg vil gerne inspirere unge indvandrere ved at vise dem et forbillede som Zaid. Han er blevet en dygtig læge, han har en fed lejlighed og en dejlig kæreste,« sagde han bl. a. i et interview med Berlingske forud for filmpremieren, hvor han efterlyste flere positive indvandrerforbilleder i medierne.»Vi har brug for at se og høre om de indvandrere, der betaler skat, og om dem, som går hjem til familien, når de har passet deres arbejde. Så det prøver jeg at sige til de helt unge: I behøver ikke at være som de ældre kriminelle, der udnytter jer. I kan gå jeres egne veje, også selvom I engang har været i et dårligt miljø.« Fenar Ahmad er uddannet filminstruktør fra Super16. Han har tidligere instrueret flere dokumentarfilm, bl. a. ' Nice to Meet You' i 2006, samt musikvideoer for nogle af Danmarks mest succesfulde rappere som S! vas, Gilli og Benny Jamz.Hans debutfilm, kortfilmen ' Megaheavy' fra 2010, modtog priser i både Danmark og udlandet, bl. a.Honorable Mention ved Stockholm Film Festival og en Robert.Hans spillefilmdebut ' Ækte vare' fra 2014 om en gruppe rappere, der drømmer om det store gennembrud, blev udvalgt til London film Festivlal, BFI, og var nomineret både ved Robert-uddelingen og CPH PIX.Tidligere på efteråret modtog ' Underverden' Svend Prisen for Bedste Film.Fenar Ahmads næste spillefilmsprojekt bliver en live-action udgave af den populære danske tegneserie og tegnefilmsklassiker ' Valhalla' med Roland Møller i rollen som Thor.tmp@berlingske.dk Fakta: FENAR AHMADFødt 1981. Kom til Sandholmlejren som femårig med sin mor.Forældrene var flygtet fra Irak til Tjekkoslovakiet, hvor moderen uddannede sig til civilingeniør.Da hun var færdig med uddannelsen, flyttede hun og sønnen til Danmark, mens faderen blev boende i Prag.Fenar Ahmad voksede op i Holmbladsgade på Amager.Bor i dag på Nørrebro med sin kæreste og datter.
AKTUELT PORTRÆT Filminstruktøren Fenar Ahmad kom i 1986 til Danmark som irakisk flygtning og voksede op i en betonblok på Amager. I aftes modtog han Nordisk Film Prisen for filmen ' Underverden'.
Den torso, der blev fundet i vandkanten på Amager i mandags, var nøgen. Det oplyste drabschef Jens Møller, Københavns Politi, i går.Derfor efterlyser politiet nu Kim Walls tøj som et af flere elementer i efterforskningen.- Vi efterlyser en kraftigorange bluse, en sort/hvidmønstret nederdel, hvide tennissko, et mørkt hårbånd og nogle nylonstrømper, siger drabschefen.Et dna-match gav natten til onsdag resultat, og politiet kunne orientere offerets familie om, at torsoen er Kim Wall.Trods omfattende undersøgelser, er de resterende ligdele endnu ikke blevet fundet.Der blev fundet en mulig kropsdel ved middagstid i går i svensk farvand, men klokken 20.36 viste det sig at stamme fra et større landdyr.Efterlyser info fra folkPeter Madsen har fortalt politiet, at liget af Kim Wall efter en ulykke blev smidt et ikke nærmere defineret sted i havet i Køge Bugt. Politiet vil fortsat gerne høre fra personer, der tidligere har sejlet med Peter Madsen i ubåden.- Vi har hørt fra flere mennesker.Men vi vil stadig gerne tale med alle mennesker, der har en detaljeret viden om ubåden, siger han.Han fortæller, at gerningsstedet - ubåden Nautilus - fortsat ligger til kaj i Nordhavn.Det er endnu uvist, hvornår den bliver frigivet.Det må tiden vise. Det er først, når vi er sikre på, om vi er færdige med de tekniske undersøgelser, og at vi ikke skal genbesøge den, siger han.De seneste dages begivenheder med fundet af torsoen ved Amager vil formentlig betyde, at der snart kommer nye politiafhøringer af den varetægtsfængslede Peter Madsen.Under pressemødet i onsdags, lød det fra Jens Møller: - Det er klart, at for os er det selvfølgelig interessant at tale med Peter Madsen, men jeg er ret sikker på, at hans forsvarer og han selv skal have en snak, og så må de jo afgøre, hvornår de har lyst til at tale med os.Ekstra Bladet fangede i går Peter Madsens forsvarsadvokat Betina Hald Engmark.- Er Peter Madsen indstillet på nye afhøringer? - Min klient vil samarbejde med politiet. Selv om vi har det valg at kunne sige nej til afhøringer, er det mit klare indtryk, at han vil samarbejde også når det indbefatter afhøringer. Om det billede ændrer sig på et tidspunkt, det kan jeg naturligvis ikke vide. Vi kan i sagens natur ikke bare troppe op til en afhøring hos politiet, siger hun med henblik på, at hendes klient sidder bag lås og slå, men hun understreger: - Han har selv den stærkeste interesse i at samarbejde.Han har ikke noget at skjule.Peter Madsen blev anholdt og sigtet bare halvanden time efter, at han blev bjærget fra ubåden Nautilus i Køge Havn fredag for to uger siden.Det meste af Peter Madsens forklaring har været holdt bag lukkede døre.Det er uvist, om han selv har sagt noget om partering.Anklager: Vil rejse sigtelse for usømmelig omgang med ligEfter dommeren valgte at fængsle ubådskaptajn Peter Madsen alene på mistanke om uagtsomt manddrab under særligt skærpende omstændigheder, har sagen udviklet sig.Anklagemyndigheden forventer senest 5. september, når Peter Madsens varetægtsfængsling udløber, at anmode retten om at fængsle ham for manddrab og rejse sigtelse for usømmelig omgang med lig.Men der sker en løbende vurdering af, om det skal ske før.- Der er kommet meget materiale frem siden grundlovsforhøret, som vil blive fremlagt i retten. Helt kort kan jeg oplyse, at senest ved fristforlængelsen 5. september vil vi forelægge retten det materiale, der er blevet udarbejdet i sagen siden fængslingen.- Han er jo allerede sigtet for manddrab, og derfor skal retten på baggrund af det igen forholde sig til det fulde materiale, der nu foreligger i sagen, siger Jakob Buch-Jepsen, specialanklager i Advokaturen for Personfarlig Kriminalitet hos Københavns Politi.Han fortæller, at fundet af torsoen, der er identificeret som Kim Walls, selvfølgelig også vil indgå i det.- Det er naturligt, at en sigtelse for usømmelig omgang med lig vil komme til at indgå i fængslingsgrundlaget, siger han.fleck; linette.fleck@eb.dk linette@eb.dk .Vi efterlyser en kraftigorange bluse, en sort/hvid-mønstret nederdel, hvide tennissko, et mørkt hårbånd og nogle nylonstrømper.
EFTERLYSER: Kim Walls torso blev fundet uden beklædning, der derfor skal findes.
Hvor bor du? »Amager. Tæt på mit studie og tæt på vandet«. Hvad kendetegner dit kvarter? »Amager har noget anonymitet over sig.Der er mere luftigt, mens Indre By er tæt og komprimeret«. Hvorfor valgte du at bosætte dig i København? »Jeg flyttede hertil fra Paris for ti år siden, og det var egentlig lidt ved et tilfælde.Men jeg har sidenhen valgt at blive i København, for det er en meget attraktiv by at bo i. Den er nem at bevæge sig rundt i, og der er mange muligheder i kulturlivet«. Hvad kan du godt lide ved København? »Jeg kan lide, at København har et naturligt bredt kulturudbud. Der findes både et spillested som Mayhem, hvor der spilles undergrundsmusik, og mere polerede DR's Koncerthus, hvor August Rosenbaum, som jeg har lavet video til, for nylig spillede. Og så kan jeg godt lide, at der er kulturelle clash mellem mennesker fra forskellige kulturer. Selv om det kunne være mere blandet, er det bedre end i andre skandinaviske storbyer«. Hvor finder du inspiration i byen? »Der er ikke et bestemt sted, men jeg finder inspiration ved at have en simpel hverdag med så små stop som muligt: arbejde, drikke kaffe, tage hjem. Jeg har egentlig en ret kedelig hverdag«. Har du et stamsted i byen? »Jeg har ikke som sådan et stamsted, men jeg spiser så mange østers som muligt.Jeg spiser ofte på Fiskebaren i Kødbyen, fordi min ven Anders har den. Og så er der den japanske restaurant Jah Izakaya &amp; Sake Bar på Vesterbro, der laver nogle lækre friterede østers. De er ikke på menuen, men de kan lave det, hvis du spørger. Jeg går ikke på café, men får nogle gange en kaffe fra min ven Henrik Vibskovs kaffebar Den Plettede Gris på Papirøen«. Er der et sted i København, som fascinerer dig? »De store efterladte haller på Papirøen og Refshaleøen. Jeg fascineres af kæmpebombastiske ting«. Hvad er det grimmeste sted i byen? »Jeg er ikke glad for Hovedbanegården.Det er et hårdt og deprimerende sted, og der er mange udsatte mennesker. Misbrugere burde vi som samfund tage os bedre af, og Hovedbanegården er en påmindelse om, at der er noget i samfundet, som ikke fungerer«. Er der noget, du mangler i byen? »Jeg savner store tomme haller. Store restauranter.Alt er meget komprimeret i København med små, intime steder. Jeg synes, der er noget inspirerende ved noget stort og menneskebygget. Især bygninger, der nu står tomme. Det bliver en påmindelse om en bristet drøm, en bristet vision«.Er der noget, som irriterer dig ved København? »Der er for mange juicebarer«. Hvor gør du dine daglige indkøb? »På tankstationer, for jeg kan godt lide det anonyme og lidt kitschede ved tankstationer«. Hvis København var et materiale, hvad ville det så være? »Natursten. Det er råt, men alligevel lidt poleret. København er ved at blive poleret«. Hvilken farve forbinder du med København? »Orange. Der er noget intuitivt over byen, og orange er en klar farve, men alligevel en blandingsfarve.Du arbejder meget med kroppen i din kunst. Hvilken kropsdel er København? »Knæet, der både er smukt og ikke smukt. Knæet er et led, der forbinder, som både er kraftig og sart«. Hvis du fik en stor pose penge, hvad ville du så forandre i København? »Jeg ville bygge en stor svømmehal eller idrætshal. København mangler en ambitiøs svømmehal. København kunne godt bruge et kæmpe rum med højt til loftet og vand nederst«.tine.kirkensgaard@pol.dk .
Den svenske billedkunstner Andreas Emenius opfører i forbindelse med Cph Art Week et værk på en nedlagt tankstation på Amager. Og netop tomme bygninger savner han i København.
Hvor bor du? »Jeg bor i Matthæusgade på Vesterbro«. Hvad kendetegner dit kvarter? »Danmark er jo et land, hvor vi ser os selv som et sted, hvor uligheden ikke er særlig stor. Men Vesterbro er et ret genialt sted at se de ting, for du kan gå oppe fra mig og ned til Hovedbanen, og der ryger du hele spektret igennem. Jeg kan godt lide, at der stadig er noget råt tilbage i byen. Jeg synes, der er blevet lidt for pænt i min ende af Vesterbro. Jeg synes, det det er ærgerligt, at lejlighederne er blevet så dyre, at alle vi rige andelshavere er en stor, homogen masse af folk, der føler, vi holder fast i noget ungt og sejt ved at bo her, samtidig med at vi bruger alle vores penge på dyre barnevogne og Stan Smith-sko. Men det gode ved, at jeg bor lige her, er at Saxobo, som er et af Vesterbros få sociale boligbyggerier, ligger lige ved siden af. Det giver mig lige en vibe af nogle klasseskel, jeg ellers ikke bliver gjort opmærksom på«. Hvor får man den bedste kaffe? »Det gør man på den kaffebar, der bare hedder Kaffe, som ligger på Istedgade lige ved siden af Isted Grill«. Har du et stamsted? »På den modsatte side af gaden fra kaffebaren ligger Vesterbros bedste shawarmabar, Ankara. De kender mit navn, og spørger, hvordan det går, og om jeg skal have det sædvanlige, hjemmelavet pita med hummus og så beder jeg om mindre sharwarma og ekstra salat. Jeg var faktisk utro i lørdags, hvor jeg gik på Kebabistan, og det var bare ikke nær så godt, så nu er jeg tilbage på Ankara«. Hvor går du hen og hører musik? »Det er lidt sådan noget, man ikke må sige, men jeg er faktisk ikke så vild med at gå til koncerter. Jeg keder mig sindssygt hurtigt. Jeg kunne godt lyve og sige, at jeg tager i Vega, det passer bare ikke.Men i vinter var jeg i Frederiksbergs medborgerhus, hvor Lorenzo Woodrose talte og spillede musik indmellem, og det var sindssygt godt. Men at købe en billet til 350 kr. og stå op en hel aften..Jeg kommer til at stå og kigge på andre mennesker imens og tænke over, hvad jeg skal have og drikke i stedet«. Hvor i byen dufter der bedst? »Amager Fælled. Jeg kommer fra landet, så det er rart at cykle et sted, hvor der lugter af regn og mudder. Der får jeg et tiltrængt skvæt natur på vej til arbejde«. Hvor lugter der værst? »Jeg bruger dem flittigt, men jeg er ikke så vild med lugten fra halalslagtere, så jeg trækker altid vejret gennem munden, når jeg skal ind og handle«. Hvis du fik en stor pose penge, hvad ville du så lave om? »Jeg bor jo tæt ved Saxobo, så jeg ville gerne lave nogle tilbud for de unge. De keder sig ad helvede til, sælger lidt hash og fræser ellers bare rundt i deres biler.Det skulle ikke være sådan nogle onkelaktiviteter.Det skulle være noget, der var sejt at lave. Jeg ved ikke, hvad man skulle finde på. Jeg kan bare se, at det flyder med lattergasampuller uden for min hoveddør. Og så er lattergas jo heller ikke sjovere, vel«. Hvor i København føler du mest ro? »Petra, for fem år siden ville hade det her svar, men jeg er begyndt at dyrke yoga.Jeg er ikke særlig god til alt det med vejrtrækningen, men når jeg ligger nede i Senses i Sommerstedgade, som er den gade, hvor jeg tidligere gik i byen og drak bajere, så får jeg følelsen af, hvordan det er at have ro på«. Hvad synes du, København mangler? »Ægte madmarkeder! Ikke ligesom mega-overpriced Torvehallerne eller West-Market, som er en kæmpe skuffelse. Jeg går jo ikke ned og køber en bao i West-Market til 55 kroner, når den selvsamme bao også koster 55 kroner i Kiin Kiins nye restaurant på Vesterbrogade. Hvorfor er det så, at jeg skal gå i WestMarket? Du kan ikke spise dig mæt for under 115 kroner.Der var én fiskebutik i WestMarket, og den er allerede gået nedenom og hjem. Jeg vil have nogle rigtige madmarkeder i nogle store haller, hvor man bliver ægte inspireret til at gå hjem og lave en masse nice mad selv. Jeg er så træt af streetfood, for det er alt sammen det samme. Nu har Aalborg fået deres egen Papirøen, og det er den samme mad til de samme priser lavet af det samme firma.Jeg gider ikke spise mere streetfood.Det er jo bare overpriced takeout i en latterlig papholder«. Hvor er byen grimmest? »Hvis folk spørger, hvilken storby jeg gerne ville bo i, så kan jeg aldrig komme på noget bedre svar end København. Også selv om jeg har været lidt sur på byen i den her samtale. I bund og grund er jeg faktisk ret tilfreds med min by.pernille.jensen@pol.dk 
Hun savner et ordentligt madmarked i København, og så er hun glad for Amager Fælled. I aften er Petra Nagel vært på P3 Guld.
De første tre udlændinge bliver vækket på det øverste trin af den brede trappe op til Københavns Byret.»Go' morgen, det er politiet. I skal vågne«, siger civilbetjenten.En medbragt tolk oversætter til rumænsk.»Hvis I venligst vil tage jeres tøj på, så skal I med os. Klokken er 5.50, og I er anholdt«, fortsætter betjenten på dansk.De tre mænd forsøger forbløffet og søvndrukkent at få hold på situation og ejendele, men ender i stedet med at tænde cigaretter.Indre By i København er mennesketom.En enkelt cafeejer tørrer regnvand af sine udendørsstole, og Udlændingekontrolsektionen i Københavns Politi er i gang med en aktion mod udenlandske tilrejsende og gadesovere.Den operative leder af morgenens aktion vurderer situationen og fastslår, at de tre overnattende mænd ved byretten udgør en utryghedsskabende lejr. Derfor skal mændene med på politistationen og registreres.De har sovet på papstykker med tæpper over sig. De har madvarer og bagage, og der er tydeligvis urineret på trappen.»I skal med på stationen, og det er, fordi I har overnattet. Så hvis I vil samle jeres ting sammen, og hvis I så også lige viser mig jeres id-kort, tak«, fortsætter betjenten.Mændene finder dokumenter frem. De er rumænere. En af dem, i sorte træningsbukser og sort læderjakke, folder pap sammen og lægger det til side.Regeringen indførte fra april nye regler, som giver politiet mulighed for at rydde såkaldt utryghedsskabende lejre på byernes pladser, afveje og parker. Udspillet kommer på baggrund af en heftig debat om primært tilrejsende romaer.Københavns overborgmester mener, at problemerne med »fattige europæiske migranter« i hovedstaden nu er så stort, at regeringen må træde til med hjælp, og politiet har modtaget flere anmeldelser fra borgerne.Det har ført til flere aktioner og øget indsats i hovedstaden, forklarer Udlændingesektionens leder, vicepolitiinspektør Jakob Søndergaard.Alene i år har Københavns Politi ryddet 29 lejre, rejst 129 sigtelser og udvist 14 personer.De næste er under broenDe tre rumænere bliver samlet op af en transportvogn. Betjentene får melding om, at der er observeret flere overnattende i den nærliggende Ørstedsparken.Her finder de syv personer - alle mænd - i tørvejr og i tung morgensøvn på fladmaste madrasser under parkens bro.»Go' morgen, det er politiet«, lyder det igen via tolken fra en kvindelig betjent.Mændene, der alle har rumænske idkort, finder halvvåde strømper frem, banker dem mod bukserne og tager sko på. Mere velklædte end de tre fra byretten.Ligner ikke typiske flaskesamlere.En af dem sigtes senere for tricktyveri og et indbrud i 2012.Politiet tager fotos af de anholdte og lejren med deres telefoner. En rumæner brokker sig.»Da vi fik bank af nogle danskere her forleden, var der ikke nogen, der tog billeder«, siger han.En anden, en 60-årig mand i hvid Tshirt og vindjakke, hedder Dan Nicusior. Han kommer fra Gorj i Rumænien og vil gerne fortælle.»Jeg er ankommet for en uge siden.Med bus. Jeg har tænkt mig at samle flasker.Jeg vil gerne tjene penge til en lejlighed og nogle nye tænder«, siger han og viser med fingrene ind til et hul i tandrækken.Han har ikke været i Danmark før, forklarer han, og indtil videre har han sovet rundtomkring i parkerne. Under visitationen finder betjentene to knive på ham.Politiet beder mændene sætte sig ind i transportbussen med besked om at huske at spænde sikkerhedsselen. Tonen er rolig og venlig. Alle ved, at udenlandske rejsende er et ømtåleligt politisk emne. I Udlændingekontrolsektionen er det en del af arbejdet at optræde høfligt og etisk korrekt over for udenlandske borgere, understreger sektionens leder.Tilbage i lejren ligger et par solbriller.Tasker med tøj, sko, madrasser og nogle dåseøl.Iden næste park, Østre Anlæg, ligger en lille polsk mand krøllet sammen i et legehus.Som et henkastet stykke tøj.Med nedslået blik står han op og ruller sovepose sammen, da Udlændingekontrollen vækker ham. Manden, som hedder Robert, taler kun polsk. Hans id-kort ligger et andet sted, får han forklaret.En af betjentene ringer til vagtcentralen og bestiller en tolk, som kort efter melder sig på telefonen.»Vil du forklare Robert, at vi tager ham med på stationen, for vi skal have fastlagt hans identitet«, siger betjenten.Hun undrer sig over, at Robert ryster på hænderne og spørger via tolken i telefonen, om han har et misbrug? Eller om han er syg? Nej, Robert drikker kun en øl en gang imellem, forklarer han.»Det har også været en træls og våd nat«, siger betjenten.Så går de af sted mod politiets biler.De operative betjente vil helst optræde anonymt, men udlændingesektionens leder, Jakob Søndergaard, forklarer, at de altid benytter tolke under aktionerne.»Vi vil gerne kunne forklare de udenlandske borgere, hvorfor vi anholder dem, og det betyder faktisk, at vi meget sjældent oplever nogen problemer med dem«, siger vicepolitiinspektøren.Ved en affaldsbeholder lader Robert en Netto-pose med flasker dumpe ned i hullet.Tilbage på politistationen på Amager skal de anholdte gennem afhøringer og fingeraftryk.Hurtigt overblik over anholdteUdlændingekontrollen har specialiseret sin indsats. Betjentene kan sende fotos af id-kort til kolleger, som under aktionen tjekker oplysninger i Udlændingestyrelsens register og i sektionens egne data.Det betyder, at betjentene hurtigt kan få overblik over personernes historik. Er de efterlyste, udvist af landet, eller har de arbejdstilladelse? Registeret viser, at en af de anholdte under broen er mistænkt for tricktyveri og efterlyst for et indbrud i Danmark tilbage i 2012.Han bliver afhørt og erkender hæleri.Ifølge Udlændingekontrollens leder, Jakob Søndergaard, betyder den specialiserede sagsbehandling, at de anholdte hurtigere får afklaret deres sager.»Når vi anholder, skal processen være så hurtig og skånsom som mulig«, siger han.I alt 12 personer bliver efter fredagens aktion sigtet efter regeringens nye bestemmelser.De kan se frem til en bøde.1 person, Robert, er sigtet efter bestemmelserne om overnatning.9 af de anholdte bliver løsladt.3 af sagerne blev i går forelagt Udlændingestyrelsen, som besluttede, at der er grundlag for udvisning.frank.hvilsom@pol.dk .Jeg har tænkt mig at samle flasker.Jeg vil gerne tjene penge til en lejlighed og nogle nye tænder Dan Nicusior, gadesover.
Politirazzia Anmeldelser fra borgerne har ført til flere aktioner mod udenlandske tilrejsende og gadesovere, siger Københavns Politi. I går blev 13 personer vækket af politiet.
Er den kvindetorso, som mandag blev fundet i vandkanten på Amager Kim Wall? Spørgsmålet vil blive besvaret onsdag, når retsmedicinerne er helt færdige med obduktionen og dermed kan fastslå den endelige identitet.»Vi kan sige, at længden på torso gør, at der ikke er noget, der taler imod, at det kan være Kim Wall,« sagde vicepolitiinspektør Jens Møller, drabschef i Københavns Politi i går i en videoorientering.Ifølge drabschefen er der udtaget materiale til DNA-undersøgelser.Herefter har retsmedicinerne matchet det med noget, de har indhentet fra Kim Walls omgivelser tidligere på ugen. Tirsdag blev det desuden fastslået, at der er tale om en torso og at både arme, ben og hoved er fjernet som følge af en bevidst afskæring.»Vi har fået fire-fem henvendelser siden mandag, der går på, at der muligvis kan være set andre ligdele,« sagde Jens Møller.Den sigtede Peter Madsens har indrømmet, at ubåden er scenen for en ulykke, som offentligheden endnu ikke kender nærmere til, ud over at den kostede Kim Wall livet. En pointe omkring selve ubåden har dog hidtil været forkert formidlet. Det er nemlig ikke Peter Madsen, der ejer ubåden. Selskabet bag er ejet af et andet dansk anpartsselskab. Ejeren hedder Georg Poul Artmann og er bosat i Norge. Han er hovedaktionær i Raketmadsens Rumlaboratorium ApS. gennem sit holdingselskab Georg Poul Artmann Holding ApS, som ydede et startkapitaltilskud på 250.000 kr.Investeringen kom i stand via Georg Poul Artmanns interesse for rumfart, som var hans primære grund til at investere i Peter Madsen. Ifølge Artmann selv var Madsens ubådsprojekter ikke med i overvejelserne, da firmaet besluttede at investere.»Jeg var meget fascineret af Peter Madsen dengang, så jeg valgte at etablere selskabet Raketmadsens Rumlaboratorium. Jeg var meget betaget af hele raketmiljøet i Danmark.Madsen var daglig leder og direktør, men jeg har ikke som investor blandet mig i den daglige drift,« siger Georg Poul Artmann.Han fortæller, at han på selskabets vegne ikke har noget ønske om at få ubåden tilbage. Lige nu er alle de involverede i selskabet rystede over oplevelsen, siger han, og det næste, der skal ske, er at få styr på Raketmadsens Rumlaboratorium.»Lige nu fokuserer vi på, at der skal ryddes op i selskabet. Vi skal sunde os og fordøje det, og så skal vi til at rydde op i selskabet,« siger han.Hvad det indebærer, kan Georg Poul Artmann ikke svare på endnu, men han siger at det dog, at det er sikkert, at navnet ikke videreføres.davh@berlingske.dk afu@berlingske.dk 
I dag afslutter retsmedicinerne obduktionen af den kvindetorso, som blev fundet i vandet ud for Amager. Det ventes, at det vil blive afklaret, om der er tale om den svenske journalist Kim Wall.
Den gode snaps trænger til noget kærlighed.Det mener Sune Risum-Urth, der er en af de fire sprutnørder, som sammen står bag Copenhagen Distillery på Amager, hvor der produceres både gin, whisky, akvavit og snaps.Vi møder ham mellem trætønder og plastbeholdere, og for enden af den 1.000 kvadratmeter store industrihal, der danner rammen om Københavns første mikrodestilleri, summer spritten i store, skinnende apparater. På et lille bord står specialdesignede, kubeformede glasflasker klar til at blive fyldt med gin.»Det hele er egentlig rimelig simpelt«, siger han og slår på den ene ståltank. En ' dyppekoger' varmer mjød op, til den fordamper. Dampen føres gennem en nedkølet spiral, så den fortættes til væske.Og ud kommer den alkohol, der kan blandes med enebær, forklarer han og løfter låget til en plastbeholder, så en stærk duft af gin spreder sig.Selv om det i overvejende grad er gin som den i tanken, der betaler destilleriets husleje, er det i øjeblikket altså en helt anden spiritus, Sune Risum-Urth har på hjernen. Nemlig ' Nordens gin', som han kalder den ældgamle tradition for hjemmebrændt, som Copenhagen Distillery i næste uge hylder, når de under madfestivalen Copenhagen Cooking lægger lokaler til en stort anlagt snapse-og akvavitfestival. Spirikum, hedder den. Og den skal hjælpe snapsen til »at få den renæssance, den fortjener«, som Sune Risum-Urth siger.Kvalitetssprit, tak!Sammen med sine sprutkumpaner rammer han og landets øvrige mikrodestillerier direkte ned i en tidsånd, der henter lun medvind fra selvsamme nynordiske bølge, som i sin tid satte gang i de danske mikrobryggerier.Det mener Johan Blasberg, der er tidligere restaurantchef på bryggeriet Mikkellers restaurant Øl &amp; Brød og nu agerer øl-og akvavitsommelier på Nomas yngste skud på stammen, ølhuset Barr.»Den stolthed, vi henter fra det nynordiske køkken, har banet vejen for at tage den gamle tradition for selv at producere spiritus op på ny«, siger han og fortsætter: »Og det er jo sindssygt fedt, at den kvalitetsbevidsthed nu også er rykket ind i spiritusverdenen. Det handler ikke bare om, hvad man kan blive hammerstiv af, men om smagsoplevelser«. Tendensen har resulteret i, at på bare fem år er antallet af danske mikrodestillerier vokset fra en mindre håndfuld til mere end 20 små spiritusfabrikker, der nørder nyfortolkninger af alt fra gin til whisky og den ellers noget udskældte påskesnaps. På Ærø producerer et destilleri whisky af lokal bygmalt. På Vestsjælland bliver spildkartofler til vodka, og på Fyn forvandles de sydfynske æbler til brændevin, for eksempel.En rapport fra den danske brancheorganisation for vin og spiritus, VSOD, peger også på, at mens danskerne generelt drikker mindre spiritus, bruger vi flere penge på det, vi så drikker. Vi stræber efter produkter af høj kvalitet, godt håndværk og lokale råvarer. Og det gælder nu i stigende grad også den alkohol, vi vælger.»Jeg tror, den her nye bølge af mikrodestillerier handler rigtig meget om en søgen efter nærhed og arv i de produkter, vi omgiver os med. Engang var det voldsomt eksotisk med ananas på hylden i Netto, moussaka til aftensmad og vin fra Sydfrankrig. Det er det bare ikke længere«, mener Sune Risum-Urth.»Fascinationskraften ligger i dag mere i behandlingen af produkterne efter gamle teknikker og traditioner. Og det er herfra, opblomstringen af spiritus som akvavit og snaps, der bliver fremstillet med håndværksmæssig omhu, kommer«, siger han og fortæller, at den gamle danske klassiker allerede har fundet vej ind på både danske og internationale barer som andet end en halvlunken skarp i et tilkalket shotglas.Traume på nye flaskerEgentlig er der ikke den store forskel på produktionen af gin og akvavit, fortæller Sune Risum-Urth. De produceres med samme teknik og adskiller sig egentlig mest i smagen af henholdsvis enebær og dild eller kommen.Alligevel ser vi dem helt forskelligt. Og hvis snapsen skal finde vej tilbage til danskerne, må vi først og fremmest pille den ud af minder med teenagebranderter og den frosne Rød Aalborg, der næsten rituelt sendes rundt om det danske påskebord sammen med en slatten kryddersild.Det mener journalist og snapsefan Esben Bjerre, der er formand for Spirikum og også skal agere vært, når snapsefestivalen finder sted 26. august.»Det handler om at tage fat om et nationalklenodie, som mange elsker at hade«, siger han og fortsætter: »Vi har nok alle sammen et eller andet elendigt ungdomsminde med den her lidt for lune kommensnaps, som man ikke rigtigt ved, hvad man skal gøre med.Men ligesom der er pænt stor forskel på georgisk naturvin og en boksvin fra Netto, kan den gode snaps sgu noget. Og det er det, der skal frem«. Selv om Esben Bjerre forventer, at verdens første snapsefestival først og fremmest bliver besøgt af de gængse snapseconnaisseurs - med hans ord »mænd på 50 plus, der elsker øl og kød« - håber han, at festivalen også fanger et nyt publikum.»Det er klart, at det ikke er en 25 grader lun kommensnaps, der skal overbevise folk om snapsens værd. Man bliver nok nødt til at starte lidt blidt«, siger han og fortæller, at der på festivaldagen vil være bartendere, der ryster ' Nordens gin' til mere letfordøjelige cocktails, ligesom sildekammeraten også vil være at finde camoufleret i en is.De danske mikrodestillerier får på den måde mulighed for at udfordre snapsens skeptikere samt præsentere dem for den bredtfavnende spiritusscene, når 30 forskellige ind-og udenlandske snapseproducenter tropper op på Amager, fortæller Sune Risum-Urth.»Det handler om at forfine sin smagsog duftesans. Når først hjernen er nået ud over den traumatiske fortælling om snapsen, oplever man pludselig en vanvittigt rig spiritus. Det tager tid, men det er ikke umuligt«, lover han og indrømmer, at han selv brugte halvandet år med næsen i en Gammel Dansk for at bryde med sine snapseerfaringer.En fælles nordisk sprittradition»I Sverrig lar man helan gå når man skal supa sammen. I Norge må de fulde stå og holde sig til drammen. I Danmark drikker vi omkaps med hullerne i jorden.Så lad os supa dram og snaps og samle hele Norden«, skrev Halfdan Rasmussen i et af sine digte om snapsen og den fællesnordiske brandert.»Det, der er sjovt med snaps, er, at vi i Skandinavien har en ret lang tradition for at lave hjemmebrændt. Det fylder en del i vores kulturarv, men det er en spiritus, som har fået et blakket ry, den ikke fortjener«, siger Sune Risum-Urth.»Der sker virkelig meget på den her front. Og formålet med festivalen er at vise et øjebliksbillede af, hvad snaps og akvavit er lige nu. Vi har ligesom været igennem gin. Det er populært, det er stort, og der er masser af det. Men snapsen har en lige så rig historie, som ginen har. Lige så meget raison d'être. Vi har bare glemt det, fordi vi helt ubehersket begynder at hælde akvavit fra mors og fars barskab ned, når vi er 16«. Når Copenhagen Distillery i samarbejde med to andre nordiske destillerier åbner dørene for Spirikum, er det vel vidende, at de mange timer, der bruges på snaps og akvavit, er »helt hovedløst set fra et økonomisk perspektiv«, siger Sune Risum-Urth og peger på rækken af parkerede ginflasker på reolen.»Hvis vi gerne ville afsætte en masse flasker, så skulle vi bare fylde dem med gin. For det sælger. Vi gør det her, fordi vi mener, at det er pissevigtigt. Hvis vi ikke hjælper akvavitten lidt på vej, går vi ikke bare glip af en ret fin spiritus. Vi skyller også samtidig godt 400 års nordisk kulturtradition ud. Det er skandinavisk dna, som har udviklet sig sammen med vores madtradition i århundreder«.ibyen@pol.dk Hvis vi ikke hjælper akvavitten lidt på vej, går vi ikke bare glip af en ret fin spiritus. Vi skyller også samtidig godt 400 års nordisk kulturtradition ud Sune Risum-Urth, Copenhagen Distillery.
Gin er old news. I stedet skal vi genopdage og lære at sætte pris på snapsens fortræffeligheder. Ibyen har besøgt Copenhagen Distillery, der snart åbner dørene for snapsefestivalen Spririkum.
Museskridt bag fremmede nakker.Langsomt frem, frem, frem.De insisterende bip lyder.Masen bagfra.»Bipbipbipbip« Det orange lys tænder.»Bipbipbipbip« Metrodørene lukkes, og den ventende menneskemasse splittes i to.De, der kom med, og de, som må vente på næste tog.Ovenstående scenarie er ikke det typiske i Københavns Metro, og normalt kommer de mennesker, som vil med metroen, også med metroen.Passagererne har tillid til, at metroen kører, at den kører efter planen, og at den og de når frem i tide, og det er langt hen ad vejen også tilfældet. Driftsstabiliteten for det 24/ 7-kørende transportmiddel er 99,3 procent, og siden metroen for første gang kørte i 2002 har stadigt flere taget den til sig. I dens første leveår lod 20,4 millioner passagerer sig fragte rundt i København under jorden med metro, mens passagertallet i 2016 var 60,9 millioner.I dag rejser 200.000 med Københavns Metro hver eneste dag, og transportformens brug og popularitet ser ikke ud til at falde i fremtiden.Tværtimod.København vokser, og i de kommende år vil der komme 10.000 nye borgere til kommunen hvert år. Det vil kunne mærkes i byrummet, på vejene, på cykelstierne og på fortovene, at københavnerne bliver flere om den samme plads.Det vil også kunne mærkes i metroen, hvis passagertal på hverdage ifølge nye prognoser forventes at stige til 290.000 passagerer i 2035.Det er imidlertid ikke problemfrit, for ligesom den øgede befolkningstilvækst på landjorden medfører kapacitetsproblemer, vil det samme ske i metroen, som vil blive overfyldt.Metroen er ikke bygget til at rumme så mange flere mennesker, og det betyder, at passagerer i fremtiden risikerer at blive efterladt på stationen og må vente på næste tog. Eller næste igen.Trængselsbilledet er fremrykketDet er især metrostationerne på Amager, der vil lide under befolkningstilvæksten i takt med at flere nybyggerier skyder op i bydelen, mens Nørreport og Kongens Nytorv, som i dag oplever det største pres i morgen-og eftermiddagstimerne, vil opleve et mindre pres end hidtil på grund af den nye Cityring.Konkret viser Metroselskabets nye passagerprognose, at flere end hver tredje passager, 35 procent, i 2035 vil blive efterladt på Amagerbro og Christianshavn i morgenmyldretrafikken, hvis ikke nye tiltag iværksættes. Det svarer til 7.500 mennesker, som hver dag ikke kommer med den første metro fra de pågældende stationer. Til sammenligning er det i dag kun i omegnen af 250 passagerer, som hver dag efter lades på tværs af samtlige metrostationer i København.Tilsvarende forventes det, at mellem ti og 25 procent af passagererne vil blive efterladt på stationerne Lergravsparken, Islands Brygge og DR-Byen i morgenmyldretiden i 2035.»Byudviklingen i København er sket mere massivt og hurtigere, end man oprindeligt havde forudset. Trængselsbilledet er rykket frem og blevet mere nærværende, og da man traf beslutningen om at bygge metrolinje 1 og 2, kunne man ikke have forudset, at passagerbevægelserne ville blive så voldsomme så hurtigt,« siger Jørn Neergaard Larsen, bestyrelsesformand i Metroselskabet.Hans konklusion er klar: »Hvis ikke vi gør noget nu, vil vi på nogle metrostationer - og især dem på Amager - i morgenmyldretrafikken, men også om eftermiddagen, have tusindvis af mennesker de kommende år, som ikke kan komme med toget, men må vente på det næste eller det næste igen,« siger Jørn Neergaard Larsen.Derfor tales der i Metroselskabet, som har lokaler ved metrolinje M1s endestation på Vestamager, om en hasteopgave, der hellere skal løses i dag end i morgen.»Vi skylder passagererne, at de med rette kan have tillid til, at metroen i alle situationer er til rådighed. Ellers svigter vi de mennesker, som har valgt ikke at købe bil, som har valgt at bo ét sted og arbejde et andet sted, som skal i skole eller nå et fly,« siger Jørn Neergaard Larsen.Ifølge forskningschef ved Statens Byggeforskningsinstitut Hans Thor Andersen er Københavns befolkningsudvikling imidlertid ikke chokerende ny, men har længe peget opad.»I stedet var der det sædvanlige med byggeri.Man har nogle optimistiske skøn, for ellers kan man ikke få økonomien til at hænge sammen, og når man så nærmer sig, at det skal realiseres, bliver man nødt til at save i ét eller andet. Hvor kan man file og spare lidt hist og pist? I metroens tilfælde valgte man at korte togene af og gøre stationen lidt kortere,« siger Hans Thor Andersen og ræsonnerer: »Det var nok et af de steder, hvor man klarede et problem i skyndingen, men endte med at skubbe det foran sig.«.Satser på nudging-effektenArbejdet med at fremtidssikre metroen er speedet op og i fuld gang, og i løbet af de næste par år vil passagerer opleve synlige forandringer i Københavns metro.Metroselskabet har genovervejet, om stationerne skulle bygges større, så metrotogene kan få koblet en ekstra vogn på, men den løsning er skudt til side. Løsningen er for langsigtet og omkostningstung, og ombygningerne vil lamme for meget af metrotrafikken over for lang tid.I stedet har bestyrelsen i selskabet besluttet at optimere det eksisterende metrosystem, og de første resultater heraf vil ses inden for de næste to år. Sædeplaceringen skal ændres, så den i højere grad ligner det, mange kender fra europæiske metrotog, hvor sæderne primært hænger langs siden ned igennem toget.Det vil frigive mere plads omkring ind-og udgangen, så passagerer lettere kan komme på og af metroen.Derudover vil der blive implementeret nudging-effekter på stationerne, som har til formål at påvirke passageradfærden, så rejsende med metro i højere grad handler ønskværdigt i forhold til at få det optimale ud af togets plads.Samtidig vil der komme flere stewarder, som skal hjælpe passagererne til at handle mere hensigtsmæssigt.»Vi kan se, at når der er massevandring af mennesker på stationer, skal der i virkeligheden ikke ret meget til, før man kan påvirke flowet.Nogle hvide streger og markeringer er ofte nok,« siger Jørgen Neergaard Larsen og fortæller, at det i dag særligt er et problem, at alle stiller sig lige inden for metrodøren i stedet for at søge længere ind i toget.I begyndelsen af 2019 vil der ligeledes blive indsat et ekstra tog i morgenmyldretrafikken, så der kører 31 tog i stedet for 30 som i dag. I 2021 vil der blive indkøbt yderligere otte metrotog.Sammenlagt vil det koste to mia. kroner at holde metroens kapacitetsproblemer i skak de næste 15 år, mens passagertallet stiger, og i 2025 er det forventningen, at indsatsen vil have skabt 40 procent mere plads i togene.Opfordring til politikerne»Har vi så løst problemet,« spørger Jørn Neergaard Larsen og besvarer selv sit spørgsmål: »Nej, det har vi ikke. På grund af Københavns byudvikling er det meget sandsynligt, at der i det samme område igen vil opstå ventetid efter 2035.« For trods indvielsen af Cityringen i sommeren 2019, Nordhavnsmetroen i 2020 og Sydhavnsmetroen i 2024, vil ingen af de nye metrolinjer fjerne presset fra stationerne på Amager, og derfor kan en ny metrolinje komme på tale: »Det vil være oplagt at understøtte de nye flow-ændringer ved at lave et helt nyt rør,« siger Jørn Neergaard Larsen.Han fortæller, at medarbejdere i Metroselskabet netop nu kigger på, hvordan en ny metrolinje fra eksempelvis Københavns Hoved banegård under havnen til Islands Brygge og videre til Amagerbro og Refshaleøen vil kunne lette passagerpresset.Det siges, at det tager ti år, fra en ny metrolinje besluttes, til den står færdig, og derfor kan metroens ejere, Københavns Kommune, Frederiksberg Kommune og staten, ikke betænke sig i årevis.»Trods de kommende tiltag vil der igen i slutningen af 2020erne være passagerer på Amagerbro og Islands Brygge, som simpelthen ikke kan komme med. Derfor ligger der en ny infrastrukturel beslutning og blinker om nogle år,« forudser Jørgen Neergaard Larsen.perd@berlingske.dk Byudviklingen i København er sket mere massivt og hurtigere, end man oprindeligt havde forudset.Jørn Neergaard Larsen, bestyrelsesformand i Metroselskabet.Fakta: Københavns linjeføringerI fremtiden vil metrolinjerne M1 og M2 få kapacitetsproblemer, især på stationerne Christianshavn, Amagerbro og Islands Brygge. Hverken den nye Cityring eller Nordog Sydhavnsmetroen vil aflaste det område, og derfor kan en helt ny metrolinje komme på tale, for eksempel fra Københavns Hovedbanegård under havnen til Islands Brygge og videre til Amagerbro og Refshaleøen.
København har vokseværk, og det skaber pladsproblemer i metroen. Ny sædeplacering, flere tog og muligvis en ny metrolinje skal løse problemet.
Langs den nordsjællandske kyst suger store både tonsvis af sand op fra bunden.Det er en udsigt, som borgmesteren i Helsingør Kommune kalder for en »torn i øjet« : »Vi, der bor heroppe med udsigt til Øresund, ærgrer os over, at man smadrer det unikke havmiljø,« siger Benedikte Kiær (K), borgmester i Helsingør Kommune.Konflikten, der er ved at blusse op mellem de grønne naturelskere og de byggeglade entreprenører, minder på mange måder om Amager Fælled-sagen, der satte sit præg på kommunalvalget i København.I sommer gik 13 miljøorganisationer sammen med 14 danske og svenske kommuner om at sende et protestbrev til miljø-og fødevareminister Esben Lunde Larsen (V).Anledningen var, at Danmark stadig tillader, at man suger sand op fra havbunden. En praksis, der især anvendes til at skaffe sand til byggeri, men som kritikerne mener kan have store konsekvenser for dyrelivet, da det fjerner organismer og ødelægger havbunden.Ifølge Esben Lunde Larsen kan et forbud ikke komme på tale af hensyn til behovet for råstoffer til udvikling i København. Sandet er nemlig særligt velegnet til brug i byggebranchen.Ude i kystkommunerne ser de anderledes på sagen.»Det er svært for nogen at forstå, hvorfor vi går så meget op i det heroppe. Det er jo ikke noget, vi kan se med det blotte øje. Men vi mærker det på anden vis,« fortæller Benedikte Kiær.Helsingør Kommune er en af de kommuner, hvor modstanden mod sandsugning er størst.Det rammer nemlig de lokale erhvervsfiskere, fortæller borgmesteren - og så er man bekymret for de konsekvenser, som sandsugningen kan få for turismen i området.»Kystfiskerne fortæller om store, dybe huller i havbunden. Det betyder meget for fiskebestanden, for det er jo gydebanker, som man fuldstændig ødelægger,« siger borgmesteren og fortsætter: »Det tager mange årtier at genskabe det havmiljø, man har i Øresund, når man sandsuger uden hensyn til, hvad der sker.De stikker bare snablen ned og suger.« Det er uhyre sparsomt, hvad der findes af aktuel forskning om effekten af sandsugning på dyrelivet i Øresund. Alligevel er de på Øresundsakvariet i Helsingør bekymrede over udviklingen.Det fortæller Jens Peder Jeppesen, der er marinbiolog og akvariechef: »Vi er ikke forskere, men vi er ekstremt meget ude på vandet og har fingeren på pulsen, og marsvinene er simpelthen forsvundet fra det her område i stor stil.« Marsvinet er den eneste hvalart, der yngler i danske farvande. Ifølge akvariechefen udgør området langs nordkysten et vigtigt habitat, hvor marsvinehunnerne i sommeren føder deres unger ved en sandbanke, der kaldes for Lappegrunden. En banke, der siden 2014 er blevet suget store mængder sand op fra.Jens Peder Jeppesen er ikke i tvivl om, at marsvinenes forsvinden fra de kystnære områder skyldes sugningen: »Man kan altid se påvirkninger i økosystemet på toprovdyrene, og i Øresund er det marsvinene.«.En umage allianceSpørger man om, hvorvidt Øresunds havbund skal fredes, så findes der to lodret uenige lejre.På den ene side står byggebranchen, repræsenteret af brancheforeningerne Dansk Byggeri og Danske Råstoffer, samt miljø-og fødevareminister Esben Lunde Larsen, der ser Øresund som en uundværlig kilde til råstoffer.På den anden side står en umage alliance bestående af borgmestre og folketingspolitikere fra Det Konservative Folkeparti, lokale erhvervsfiskere, miljøorganisationer som Greenpeace og Danmarks Naturfredningsforening samt partiet Nye Borgerlige, der har gjort det til lidt af en mærkesag at forsvare flad-fisken, marsvinet og de andre dyr i Øresund, hvis levevilkår trues af sandsugning.I begyndelsen af december blandede den svenske miljøminister, Karolina Skog fra Miljöpartiet de Gröna, sig i konflikten, da hun rettede en skarp kritik mod den danske regering for ikke at ville frede havbunden i Øresund for sandsugning. I Sverige blev det forbudt for 35 år siden.Det skyldes blandt andet, at det siden 1932 har været forbudt at trawlfiske i Øresund. Derfor har området et usædvanligt dyreliv på havbunden med over 500 forskellige bunddyr. Det har skabt gode forhold for torsk og især flad-fisk, der lever af bunddyrene.Et enormt behov for sandIfølge Torben Liborius, erhvervspolitisk chef i Dansk Byggeri, er det naivt at tro, at man kan undlade at hente råstoffer i Øresund.»Det er nødvendigt at hive sand op af Øresund og andre farvande, fordi råstoffer er afgørende for den samfundsmæssige udvikling.Der skal bygges veje, jernbaner, cykelstier, skoler og ældrecentre i en lind strøm,« siger han.De færreste tænker formentligt på Danmark som et land, der producerer råstoffer. Men faktisk sidder vi på en potentiel guldmine af sand og grus, der bare venter på at blive gravet op af undergrunden.Behovet for sand er steget eksplosivt på verdensplan, hvilket har ført til uhæmmet udvinding mange steder i verden. Det fik i november en række forskere til at advare om en akut global sandkrise i tidsskriftet Science.»Min bedste overbevisning er, at de snævre lokalpolitiske kredse langs den nordsjællandske kyst, der er imod sandsugning, ikke rigtigt ved så meget om det. De tegner et billede af, at man pløjer hele bunden op - og det er simpelthen noget sludder,« siger Torben Liborius, der henviser til, at blot to procent af Øresunds havbund er udlagt til sandsugning.Stiksugning og slæbesugningDet meste sand og grus indvindes fortsat på land, men andelen, der suges fra havbunden, er steget de seneste år. Det skyldes både lavere transportomkostninger og den høje kvalitet, som havsandet har fået af at blive renset og slebet gennem århundreder.Der findes overordnet to forskellige måder at suge sand på. Stiksugning, hvor sandet suges kontinuerligt fra samme sted, og slæbesugning, hvor båden trækker et rør efter sig, mens den sejler.Stiksugning er attraktivt, fordi man får et mere ensartet produkt. Til gengæld, fortæller Jens Peder Jeppesen, akvariechef for Øresundsakvariet, er den praksis særligt ødelæggende, da den skaber dybe, døde huller i havbunden: »Det kan godt være, at det kun drejer sig om to procent. Men de rammer de to værste procent. Sandbankerne i Øresund er en udrydningstruet biotop, og dem går de direkte efter.« I 2015 blev reglerne og kravene for at få tilladelse til at suge sand skærpet.Ifølge Torben Liborius fra Dansk Byggeri skyldes det især en konkret episode i 2014, hvor der blev suget sand til udbygningen af Nordhavn i København. Han medgiver, at episoden dengang medførte en påvirkning af miljøet.»De problemer, der er i Øresund, er skabt af By og Havn, der lavede noget, som tenderede voldtægt af havbunden. Det var regulært dumt og skulle ikke have fundet sted. Men at bruge det som anledning til at lukke det hele er lige så dumt,« siger han.De skærpede regler medfører blandt andet, at der nu kræves en miljøvurdering, før der kan gives tilladelse til sandsugning. Firmaerne, der ønsker tilladelse, betaler regningen, men vælger selv, hvem der skal udføre undersøgelsen.Ny undersøgelse skal give mere viden Hvorvidt den ene eller anden part i konflikten om Øresunds havbund har ret, er det svært at sige noget om på nuværende tidspunkt. Forskningsmiljøet er nemlig i vildrede om, hvorvidt Jens Peder Jeppesen og hans kolleger har ret, når de råber vagt i gevær om konsekvenserne for dyrelivet.»Vores viden om råstofindvindingens betydning for livet i havet er stadig temmeligt begrænset,« siger Michael Olesen, der er havbiolog og seniorkonsulent i Rambøll.Rådgivningsfirmaet er blevet hyret af Miljøstyrelsen til at foretage en undersøgelse, der skal bidrage med ny viden om effekten af sandsugning på dyrelivet i Øresund.sifh@berlingske.dk Fakta: FAKTA Sandsugning i DanmarkSand fra havbunden har en høj kvalitet og anvendes til beton samt vejbelægning. Det har gjort havbunden til en vigtig råstofkilde for den danske byggebranche.I 2016 blev der således suget 9,6 millioner kubikmeter sand op fra den danske havbund. Det udgør en stigning på cirka 14 procent fra 2015.Langt størstedelen af det sand, der udvindes i Danmark, hentes dog stadig på landjorden. I 2016 blev lige over 24,3 millioner kubikmeter sand hentet op af undergrunden på land.Kilde: Miljøstyrelsen.
Efter slaget om Amager Fælled tørner miljøaktivister og entreprenører igen sammen. Denne gang handler det om sandsugning fra havbunden mellem Danmark og Sverige.
Politikerne går lige nu i ring, mens bilsalget går i stå.Regeringen og Dansk Folkeparti kan nemlig ikke blive enige om en ny registreringsafgift for biler, og der forhandles nu på fjerde uge uden udsigt til en aftale.Bilkunderne har derfor ikke den store lyst til at købe bil. Det kunne jo være, at der var tusindvis af kroner at spare ved at vente lidt. Og det mærker de hos bilforhandler Andersen og Martini på Amager.- Der er helt dødt i øjeblikket, og det er simpelthen for ringe. Politikerne skulle vare munden, indtil de har en aftale, siger værkstedschef Per Bang.Køber du en bil i dag, skal du betale 105 procent af bilens værdi op til 106.600 kr. i såkaldt registreringsafgift og 150 pct. af bilens resterende værdi.Folk fyresSidst i august lød regeringens plan pludselig, at afgiften skulle nedsættes til 100 procent af hele bilens værdi.Dansk Folkeparti vil modsat hellere sætte afgiften efter bilens sikkerhed og miljøhensyn.Det slås de så om politisk i øjeblikket, mens bilsælgere kan miste levebrødet, oplyser bilbranchen.- Flere begynder at fyre folk i denne uge. Selv om bilsalget næsten står helt stille, skal der jo stadigvæk betales løn og husleje, siger branchedirektør i Dansk Industri Thomas Møller Sørensen.- Vi opfordrer politikerne til at finde en god aftale hurtigst muligt, fortæller han.- Kommer der ikke bare et boom, når der er en aftale, som tilsvarer faldet? - De seneste to gange med afgiftssænkninger har der været en nedgang under forhandlingerne, men salget har rettet sig igen. Men det forudsætter jo en aftale, der er god nok til at give kunderne lyst til at købe biler igen, siger Thomas Møller Sørensen.Rammer brugte bilerSnik-snakken på Christiansborg rammer også salget af brugte biler, fordi usikkerheden for priserne forplanter sig hele vejen ned gennem bilbranchen.På bilbasen.dk er kommet 3000 flere biler til salg, mens forhandlingerne har kørt, fordi køberne stort set er forsvundet.Salget er faldet omkring 80 procent de seneste tre uger sammenlignet med hele salget i 2017 indtil nu.- Salget er gået historisk meget i stå. Selv om vi har haft store omlægninger tilbage i 2008, 2015 og 2016, så mindes jeg ikke en markedsreaktion som denne gang, siger kommunikationschef Jan Lang.Ingen stemme til Simon EmilTilbage på Amager plejer Andersen og Martini at sælge op mod 40 biler om måneden.Nu er det kun et par stykker, og skylden ligger hos Liberal Alliances indenrigsminister Simon Emil Ammitzbøll ifølge værkstedschefen.- Simon Emil får ikke min stemme. De vil bare have nogle stemmer, og billigere biler lyder godt. Men det er ikke holdbart, siger Per Bang. kbl@eb.dk.Bilsælgere: Gør en god handel netop nuTrods usikkerheden, så er det muligt at gøre en god handel lige nu.Det oplyser kommunikationschef hos bilbasen.dk.- Faktisk så nedjusterer forhandlerne priserne på især nyere biler, så der er allerede gode muligheder for at gøre et godt køb, siger Jan Lang.Lige før regeringen lancerede sin plan, var der godt 3000 rettelser med en gennemsnitlig nedsættelse af prisen på 5.800 kroner på to uger på bilbasen.dk.De seneste to uger har der været knap 6000 rettelser og en nedsættelse i prisen på 12.800 kroner i gennemsnit.Bilerne er altså faldet mere end dobbelt så meget i gennemsnit alene på grund af usikkerheden om den nye afgift.Det er især nyere biler, der er sat ned.Normalt er det 20 procent af biler under to år gamle, der bliver sat ned.I den seneste uge er det 40 procent af de to år gamle biler, der er sat ned.DF: Måske skal vi droppe ny afgiftStøttepartiet DF træder speederen i bund i en gang chicken-race mod regeringen.Det er alene regeringen som - ifølge Dansk Folkeparti - bærer skylden for, at bilkøbere og forhandlere tages som gidsler.- Jeg har en fornemmelse af, at regeringen har svært ved at finde ud af med sig selv, hvor det kan lande, når det nu ikke skal være de 100 procent i afgift. Det er vel også derfor, at der er så lang tid mellem møderne, siger fi-nansordfører René Christensen.- Har der slet ikke været møder på det seneste? - Der er ikke rigtig sket noget, og når vi ikke mødes, så er det svært at indgå aftaler.- Vi er slet ikke kommet ind i et forløb, hvor vi sidder og finjusterer en model. Vi får bare at vide, at det ikke kan lade sig gøre.- Hvad er så planen fremover? - Jeg forventer og håber, at vi bliver inviteret til møde i den her uge, men der er ikke planlagt nået på nuværende tidspunkt.- Bilkunder afventer lige nu, og det kan gøre, at folk bliver fyret. Er det i orden af jer politikere? - Det er voldsomt kritisabelt, og bilafgifter burde ikke været noget man talte om.Det er noget, man gør.- Regeringen burde måske have lavet nogle sonderinger, inden de meldte ud.- Det er rigtig ærgerligt for forhandlingerne, og dem, som skal have en bil for at komme på arbejde, - Hvornår skal I så senest være færdige? - Vi skal ind i et forløb, hvor vi kan lande det inden for nogle dage.- Hvis vi ikke kan lave en aftale i løbet af ugen, så skal vi måske helt droppe en aftale, så vi ikke holder kunder og et ehelt rhverv som gidsel.Finansminister Kristian Jensen (V) og indenrigsminister Simon Emil Ammitzbøll (LA) har ikke ønsket at kommentere forhandlingerne.Skatteministeren Karsten Lauritzen (V) udtaler i en skriftlig kommentar: ' Jeg tror, at alle ønsker sig en hurtig afklaring af, hvad afgifterne på biler skal være fremover. Men enhver forhandling indbefatter, at begge parter skal gå på kompromis.Og det tager nogen gang lidt tid at nå frem til det gode politiske kompromis. Jeg er nu overbevist om, at vi sammen med det parlamentariske grundlag når frem til et fornuftigt resultat'.Politikerne skulle vare munden, indtil de har en aftaleSalget er gået historisk meget i ståDet er især nyere biler, der er sat ned.Fakta: DE FEM MEST SOLGTE BILER1. Peugeot 208 Lempelse: 5.000 kr.Nuværende pris: 150.000 kr.Regeringens forslag: 145.000 kr.2. Volkswagen UP! Lempelse: 3.000 kr.Nuværende pris: 114.000 kr.Regeringens forslag: 111.000 kr.3. Volkswagen Polo Lempelse: 4.000 kr.Nuværende pris: 160.000 kr.Regeringens forslag:.. 156.000 kr. 4. Nissan Qashqai Lempelse: 16.000 Nuværende pris: 197.000 Regeringens forslag: 187.000 5. Volkswagen Golf Lempelse: 20.000 kr.Nuværende pris: 289.000 kr.Regeringens forslag: 269.000 kr.Kilde: Finansministeriet.HVORFOR KIGGER DU PÅ NY BIL?Ekstra Bladet mødte en række danskere, som trods usikkerheden er på udkig efter en ny bil.Lea Lykke og Ane Sparre-Ulrich- Jeg skal starte på arbejde i Kalundborg om to uger, så jeg har akut brug for en ny bil. Men det ville da være røv-nederen, hvis jeg kunne spare 20.000 kroner om en måned, siger Lea Lykke.- Vi har lige været hos en forhandler, som intet sagde om en ny afgift. Det burde de da gøre, fortæller Ane Sparre-Ulrich.Parminder Singh og Ashna Bawa- Sidste gang, de sænkede afgiften, kunne jeg ikke rigtig mærke det, så vi er ude at kigge, selv om de forhandler nu, siger Parminder Singh.- Måske får vi et godt tilbud, nu systemet er gået i stå, fortæller han.Thomas Johansen og Anne-Marie Mikkelsen samt døtrene Kamma og Asta- Vi kigger efter en lille bil nummer to til bykørsel, siger Anne-Marie Mikkelsen.- Sælgerne virker sultne, så vi håber på at få et godt tilbud.Hvis prisen er god, så slår vi til, ellers venter vi, siger Thomas Johansen.
FYRER: Regeringen og Dansk Folkeparti kan ikke blive enige om en ny bil-afgift, og det har trukket håndbremsen på bilsalget.
Mandag eftermiddag gjorde en tilfældig cyklist et makabert fund på Amager, da han opdagede en torso i vandkanten.I går morges fik offentligheden så vished: Kroppen uden hoved, arme og ben tilhører den forsvundne svenske journalist Kim Wall.Ejeren af ubåden, hvor Wall sidst blev set inden sin død, er sigtet for drab. Han nægter sig skyldig og har forklaret, at hendes død skyldes et uheld om bord.Med de nye oplysninger om Kim Walls skæbne står det klart, at hendes lig er blevet parteret.Dermed tegner der sig et billede af en " følelsesmæssigt afstumpet" gerningsmand, vurderer speciallæge i psykiatri Henrik Day Poulsen." Der er tale om en person, som er i stand til at sætte sig ud over, hvad normale mennesker ville gøre i en tilsvarende situation, hvor en person af forskellige årsager er afgået ved døden. " " At begynde at partere et andet menneske og efterfølgende smide ligdelene i havet vil man kun kunne udføre, hvis man på det emotionelle plan er meget afstumpet," siger Henrik Day Poulsen.Han hæfter sig ved, at det formentlig har taget gerningsmanden lang tid at partere liget.Især hvis gerningsmanden ikke har prøvet det før." Man kan jo ikke bare partere et lig på to minutter. Det er ikke en impulshandling.Du er nødt til at finde remedier frem, og det tager lang tid at udføre en sådan handling." " Når du begynder at skære i et lig, vil der uundgåeligt være blod, og det skal du kunne sætte dig ud over. Du skal være i stand til ikke at blive psykisk påvirket af det svineri, der følger med," siger Henrik Day Poulsen.På Kim Walls torso har man fundet metal, som angiveligt skulle sikre, at kroppen sank til havets bund. Hendes blod blev også fundet i ubåden.Det oplyste vicepolitiinspektør og efterforskningsleder Jens Møller på et pressemøde i går morges.Jens Møller fortalte desuden, at kroppen havde skader, der tydede på, at nogen har forsøgt at presse luften ud af kroppen, så den gik til bunds og ikke flød på vandet.Et forsøg på at skjule liget styrker ifølge Henrik Day Poulsen indtrykket af, at parteringen har været en velovervejet handling." Det, at man begynder at skjule sin kriminelle handling ved at dekapitere liget, og dermed gøre det sværere at fastslå identiteten med for eksempel en tandprofil, vidner om, at man har at gøre med en meget logisk tænkende og kynisk person." I en sådan situation er et lig ikke længere et menneske i gerningsmandens øjne." Typisk når man taler med folk, der begår den her slags handlinger, er det kendetegnende, at de ikke tænker over, at deres offer er et menneske.Gerningsmanden ser snarere den afdøde som en ting," siger Henrik Day Poulsen.Politiet fortsatte i går eftersøgningen af de resterende ligdele i omkring stranden i Køge Bugt. NEKROLOG SIDE 14.
At partere et lig er en tidskrævende og kynisk handling, som de færreste almindelige mennesker vil være i stand til, vurderer speciallæge i psykiatri Sagen om ubåden dag for dag.
Uden for vinduet slipper morgensolen fri af horisonten og kaster et vinterblegt og køligt lys over fælleden. I det fjerne strækker Bella Sky sig mod en lyseblå himmel. Indenfor på en stol sidder en kvinde på 28 år. Hun er ung og har livet foran sig og fortæller en overlæge om sin drøm. Vi sidder i et kontor på ambulatoriet for psykoterapi under Psykiatrisk Center Amager.»Jeg er ved at uddanne mig til sygeplejerske.Men jeg har svært ved at koncentrere mig om læsningen og har konstant dårlig samvittighed over det, jeg ikke når.Nogle dage ligger jeg derhjemme og græder over, hvor hårdt det er, men jeg vil ikke droppe ud. Til sommer er jeg færdig, og jeg er ikke dumpet i et eneste fag. Det er min store drøm at gennemføre studiet.Så føler jeg virkelig, at jeg har udrettet noget«, fortæller Joanida Herlona Kalvalid, og med ét stråler hendes øjne af begejstring, styrke og virkelyst.Hendes første samtale med psykiater Randi Luggin varer 40 minutter. Hun er blevet henvist hertil, fordi hun har brug for mere behandling, end der var afsat tid til i det pakkeforløb med gruppeterapi, som hun har afsluttet på et andet psykiatrisk center i Region Hovedstaden. Hun fik hurtigt en tid til første samtale, hvor hendes nye psykiater skal lære hende at kende, ud over hvad hun kan læse sig til i kollegers notater. De to sidder over for hinanden ved et rundt bord. På midten står en æske med papirservietter ubrugt hen, Joanida Herlona Kalvalid fortæller med lys og lidt syngende stemme sin historie, mens psykiateren tager notater på en gul blok.Kvinden i stolen voksede op på Færøerne og havde en svær barndom fyldt med ængstelse, hjertebanken og frygt for, hvad der ville ske lige om lidt. Hendes første skoleår var tavst. Ikke et ord sagde hun. Mens klassekammeraterne tog fat på skolelivet med fingre i vejret, grin og leg i frikvartererne, var lille Joanida tilbageholdende og genert. Hun havde veninder, men var alene det meste af tiden. Ofte gik hun grædende hjem. Eller pjækkede dagen væk for at beskytte sig mod svære følelser og panik. En dag om ugen og hver anden weekend passede en aflastningsfamilie på hende.»Jeg turde ingenting«, siger hun.Efter skolen tog hun tre års pause, men fandt ud af, at hun ikke ville bruge hele livet på at stå på en fiskefabrik. Hun kæmpede sig gennem gymnasiet med hjælp fra blandt andre sin mor, mens problemerne blev større og dybere. To depressioner sendte hende på nye rutsjeture, og hun bad forgæves om at tale med en psykiater.Du er ikke syg nok, lød beskeden.For knap tre år siden flyttede hun til Danmark og søgte med det samme hjælp hos en psykiater, der ikke kunne forstå, at hun havde gået så mange år uden at få hjælp. Joanida Herlona Kalvalid fik diagnoserne adhd og ængstelig personlighedsstruktur.Hun fik straks medicin. To præparater, der lægger en dæmper på alt det, hendes hjerne bakser med i døgndrift.Men da timerne i pakkeforløbet slap op, blev Joanida Herlona Kalvalid henvist her til ambulatoriet, da hendes tidligere psykiater vurderede, at hun har brug for at tale med de specialister, som er netop her.At være voksen som barnPsykiater Randi Luggin har været ansat her i 16 år og næsten 40 år i psykiatrien.Hun forklarer, at forstyrrelser af personligheden ofte er en tilstand fra den tidlige ungdom baseret på en kombination af arv og miljø. Tit har patienterne forfærdelige barndomshistorier bag sig med omsorgssvigt, vold og overgreb. Nogle har selv haft psykisk syge forældre, som ikke har formået at tage sig ordentligt af deres børn. Derfor bliver rollerne byttet om.»Når du er tvunget til at være voksen som barn, kan det være svært at være voksen som voksen, fordi du mangler den trygge barndom, som er grundlaget for et sundt voksenliv. Somme tider knytter de sig alt for tæt til alle mulige, andre gange undgår de at knytte sig til nogen af frygt for at blive svigtet. De er ængstelige og ustabile«, siger hun.Den type patienter ser hun en del af i ambulatoriet, der har pakkeforløb for depression og personlighedsforstyrrelser, ligesom de har nogle af regionens mere komplicerede patienter i samtaleterapi, enten individuelt eller, som oftest, i grupper.Et pakkeforløb giver 12 sessioner a 2 timer, hvor to terapeuter er sammen med gruppen. Det er fire gange mere terapi, end der er til rådighed, hvis behandlingen er individuel.Randi Luggin nikker genkendende til, at ventetiden på første kontakt med psykiatrien er raslet ned de seneste 10 år. Ifølge psykiateren skyldes det først og fremmest, at der er flyttet ressourcer fra behandling af de helt tunge psykiatriske patienter med paranoid skizofreni til de mange, som går rundt med psykiske lidelser som depression, personlighedsforstyrrelse og OCD. Samtidig er der indført ret til udredning og behandling inden for 30 dage. Udviklingen er ansporet af, at mange af disse patienter mister job og ender på overførselsindkomst uden hurtig og effektiv hjælp. Det koster samfundet dyrt. Men det er ikke kun rosenrødt, vurderer Randi Luggin.»Bremsen er hugget i nu, for den tunge psykiatri kan ikke afgive mere. Samtidig er der røster blandt personalet om, at stramme ressourcer går ud over kvaliteten.Vi skal være mere strikse på, hvor meget behandling vi giver. Tidligere kunne vi tilbyde ekstra timer, hvis det var nødvendigt.Det er sværere nu«, siger hun.Hvis timerne med næsen i bøgerne er svære for Joanida Herlona Kalvalid, er de i det mindste ikke så hårde at komme igennem som den praktik, hun lige nu er i gang med på Rigshospitalet. Hendes vejleder ved godt, at hun har problemer.»Jeg er angst hele dagen, fordi jeg hele tiden bliver kastet ud i noget nyt. Nogle gange gemmer jeg mig på toilettet, fordi jeg er bange for at gøre noget forkert, som kan skade patienterne. Jeg ved godt, at jeg skal lægge det kateter, men det er en daglig kamp for mig at løse mine opgaver«, fortæller hun.Tiden kan løbe fra hende, så derfor skriver hun to-do-lister, så hun kan opleve en lille sejr, hver gang et punkt streges ud.For nogle er hverdagens gøremål rutine, men sådan er det ikke for hende. For eksempel tager det lang tid, når hun går på indkøb. Hun kan nemt stå i supermarkedet en time uden at ane, hvilke af de tusind varer hun skal lægge i kurven, for der er så meget at vælge imellem. Det forstyrrer og frustrerer.Joanida Herlona Kalvalid bor på kollegium og har ikke mange penge, når huslejen er trukket fra SU, men med en spartansk opvækst på Færøerne er hun vant til at klare sig med lidt. Så længe hun kan huske, har hun har været en sensitiv person, der ikke kan rumme støj og mange mennesker omkring sig. Tit undrer andre sig over, at hun ikke tager sig sammen.»Hvad kunne du tænke dig blev resultatet af terapien?«, spørger Randi Luggin.»At jeg slipper af med min evige dårlige samvittighed og mine bekymringer. At jeg kan være i et selskab uden at være bange.Hvis nogen kigger underligt på mig, kan jeg tænke hele dagen over, hvorfor de mon ikke kan lide mig. Det vil jeg af med.Og jeg vil lære at få min dag til at hænge bedre sammen. Jeg er så træt, fordi min hjerne arbejder hele tiden«, siger Joanida Herlona Kalvalid.Psykiateren er enig i den diagnose, hendes nye patient tidligere har fået. De to kigger i kalenderen og aftaler en ny tid midt i januar, hvor de blandt andet skal tale om, hvorvidt medicindosen skal sættes en smule op.»Alle mine tanker og følelser er indeni.Jeg udtrykker dem ikke med vrede. Jeg har faktisk aldrig i mit liv råbt og skreget«, siger Joanida Herlona Kalvalid og ser overrasket ud.anders.schmidt@pol.dk 
Politiken var med til en 28-årig kvindes første samtale på Psykiatrisk Center Amager. Hun bliver flået i stykker af evig dårlig samvittighed og frygt for, hvad andre tænker om hende. Men nu vil hun have styr på hjernen.
Der er fest i landets byggemarkeder og havecentre i denne weekend og de kommende uger, for efter trekvart år inde i stuerne vil gør-detselv-folket ud og nyde forårssolen og klargøre blomsterbede, terrasser, kolonihaver, og sommerhuse til den bedste sæson udendørs.Der bliver fyret flere milliarder kroner af på materialerne, men hvor skal man købe dem? EKSTRA har tjekket priserne på et sortiment af de gængse remedier til græsplænen, stakittet, belægningen og belysningen ude. Vi tjekkede Silvan, Bauhaus, XL Byg, Jem &amp; Fix og onlinebyggemarkedet 10-4. dk, som også har rigtige butikker i bl. a. Ringkøbing, Varde, Viborg, Hørning og Hvidovre. EKSTRA's Pristjek afslører, at det billigste byggemarked er hele 876 kroner billigere for vores samlede indkøb end det dyreste byggemarked.RESULTATET BLEV som i tidligere pristest, at Jem &amp; Fix viste sig at være klart billigst - cirka 25 procent billigere - end konkurrenterne.Til gengæld kan man så også se langt efter råd og vejledning i Jem &amp; Fix, som ligefrem reklamerer med ' høflig selvbetjening'.Vi sparede således 876 kroner på vores køb i Jem &amp; Fix i forhold til, hvis det samme var købt i Bauhaus.Det er rigeligt til en solid hjemmegjort frokost med en påskebryg og en snaps på terrassen, for gør-det-selv-arbejde tørster og bør belønnes.Jem &amp; Fix reklamerer ikke med, at sortimentet er meget smalt, at butikkerne ofte roder eller med, at det det er småt med ekstraservice som lån af trailer og fordelsklubber, som man finder hos konkurrenterne.DEN SLAGS FINDER man til gengæld i rigt mål hos pristestens dyreste byggemarked, Bauhaus, hvor udvalget er imponerende og enormt.Her blev EKSTRA's civilklædte prisdetektiv hele fire gange opsøgt af byggecentermedarbejdere, som venligt tilbød deres assistance.Spørgsmålet er, om man har råd til kun at handle i de ' dyre' byggemarkeder, eller om man også har tiden til at plukke de få billige sager i Jem &amp; Fix - eller alternativt hos Harald Nyborg og Davidsenshop. dk, som ikke er med i denne test, men som også er vildt billige.Som du kan læse på de næste sider, har gørdet-selv-ægteparret Merle og Ole Vestergaard tiden til at spare pengene. Og de hygger sig med at gøre kolonihaven klar til årets store påskefrokost, hvor børnebørn og oldebarn vil boltre sig i det grønne græs.God arbejdslyst.Rutineret gør det-selv-pensionist-par:BAUHAUS ER HYGGE - JEM &amp; FIX ER NOGET RAGELSEDet er 29. sæson, at det nu pensionerede og meget gæstfri ægtepar Merle og Ole Vestergaard går i gang med forårssysler og små renoverings-projekter i deres dejlige kolonihave i haveforeningen Kongelund på Amager.Den købte de i slutningen af 80' erne for en lille kvart million kroner, og siden har de som ægte gør-selv-folk hygget sig med at vedligeholde og forbedre det lille hus - arbejdet sker med respekt for pengesagerne og for husets oprindelige enkle arkitektur.- I år skal der males, og nogle steder isoleres gulve og vægge med Rockwool - noget skal jeg jo rode med, forklarer Ole Vestergaard, forhenværende maskinarbejder gennem 50 år i samme virksomhed.- Hør; byggemarkedspriser ved jeg lidt om, lover han.- Vi får stadig tilbudsaviser, og det er en god idé, hvis man er prisbevidst, og som os har tid til at køre i forskellige byggemarkeder efter tilbuddene.Derfor tager vi både i Silvan og Bauhaus, som har et stort udvalg - og andre gange i Harald Nyborg og Jem &amp; Fix, som generelt er billige, forklarer Ole, som er havens bygningsansvarlige, mens hustruen har hovedansvar for faunaen.- Ja, Harald Nyborg og Jem &amp; Fix sælger også en masse billigt ragelse, griner Merle Vestergaard, forhenværende hjemmehjælper og om få dage værtinde for en stor påskefrokost i haven, hvor børn, børnebørn og oldebarn deltager i hygge.ELLERS NYDER ægteparret i det daglige selskabet fra naboen; et ungt par med børn på tre og syv år, forklarer hun.Ole Vestergaard tager ordet: - Men faktisk kan man i Harald Nyborg være heldig at finde billige mærkevarer til priser, hvor de andre slet, slet ikke kan være med. Min kone vil ikke med i Bauhaus, for jeg kan bruge det meste af en dag på at hygge mig med at se på det enorme udvalg og komme i tanke om, hvad jeg har brug for, griner han.- Til gengæld mangler Bauhaus de tilbud, som Jem &amp; Fix kører med. Men jeg kommer sjældent i Jem &amp; Fix. Udvalget er for sølle. Det er ikke sjovt at være der, siger han.ÆGTEPARRET BOR i hele sommerhalvåret i haven, hvor de har masser af tid til at forberede små og store projekter.Ole Vestergaard har solid teknisk baggrund og bruger sjældent den rådgivning, som Silvan og Bauhaus tilbyder.- For jeg er selv så skideklog, griner han og forklarer om, hvordan noget svensk terpentinbaseret maling egner sig bedst til solvendte vinduesrammer.Spørgsmålet er, om man har råd til kun at handle i de ' dyre' byggemarkeder, eller om man også har tiden til at plukke de få billige sager i Jem &amp; Fix - eller alternativt hos Harald Nyborg og Davidsenshop.dk EKSTRA's pristjek afslører, at det billigste byggemarked er hele 876 kroner billigere end det end dyreste Men faktisk kan man i Harald Nyborg være heldig at finde billige mærkevarer til priser, hvor de andre slet, slet ikke kan være med.Fakta: Bauhaus: - Vi plejer at være næstbilligst- Kenn Pedersen, indkøbsdirektør i Bauhaus, har du en kommentar til, at I dumper i Ekstra Bladets pristest? - Det overrasker mig ikke, at vi er dyrere end Jem &amp; Fix, men det overrasker mig, at vi er dyrest.Det er ikke det billede, vores kunder har af os - eller det billede, vi har af os selv. I vore egne markedsanalyser er Jem &amp; Fix billigst, mens vi er de næstbilligste, siger han. Kenn Pedersen siger, at hans havefliser er af højere kvalitet end konkurrenternes, og at Bauhaus har en såkaldt lavprisgaranti.- Hvis du - inden for 14 dage efter dit køb - finder et billigere identisk produkt hos en dansk konkurrent i en radius af 50 kilometer fra varehuset, tilbyder vi at refundere prisforskellen plus 12 procent af konkurrentens pris, lover han.EKSTRA PRISTJEKSPAR 29,95 KR. PÅ EN VÆLTET PARASOL!En klassiker i det danske sommerland er denne plastik-parasol-fod, som i årtier har forstyrret roen og idyllen på terrasserne. Den har nemlig været skyld i utallige småulykker eller grineflip, fordi den ikke rigtigt kan holde på en parasol, som tilter eller blæser væk ved blot et let vindstød. Især hvis man har fyldt 12 liter vand i den i stedet for det andet alternativ; sand, som vejer mere. Fordelen er, at den er bærbar, når den ikke er fyldt: Tag den under armen i Silvan, Jem &amp; fFx eller hos Lars Larsen, hvor den står til vidt forskellige priser. PR-FOTO.EKSTRA PRISTJEKROUNDUP I BAUHAUS ER GIFT FOR DIN ØKONOMI!Vel dræber verdens bedst sælgende og mest omdiskuterede ukrudtsmiddel Roundup effektivt græs, skvalderkål, brændenælde, sommerfugle, stokroser, grøntsager og så videre.Men du risikerer også, at den afgiftsbelagte plantegift effektivt forgifter din økonomi og dit humør. I hvert fald, hvis du køber den i Bauhaus, som sælger 280 ml af den koncentrerede udgave for 219,95 kroner svarende til en literpris på 785 kroner.
har tjekket påskepriserne i landets største byggemarkeder - der er mange penge at spare.
Et ældre søskendepar fik en særdeles hårdhændet behandling af to røvere, som onsdag aften mødte op på en landejendom på Øster Marupvej i Skjern.Her boede søsteren, en 84-årig kvinde, alene.De to mænd overfaldt kvinden og bagbandt hende, og mens hun var bundet, ledte de efter værdier i huset.Undervejs mødte kvindens intetanende 72-årige bror op for at besøge sin søster.Han blev modtaget af røverne, der udsatte broderen for vold - på hvilken måde vil politiet ikke røbe - hvorefter også han nu blev bundet.- Det er en særdeles grov forbrydelse mod ældre mennesker.Og det er i sig selv en voldsom oplevelse for kvinden at blive overfaldet i sit hjem, hvor man skal føle sig mest tryg, siger politiinspektør Jim Hansen, Midt-og Vestjyllands Politi.Da røverne var forsvundet, lykkedes det broderen at få vristet sig fri, så han kunne tilkalde hjælp. Politiet fik anmeldelsen klokken 20.15.Søskendeparret kom på hospitalet, men blev i går udskrevet igen.Politiet efterlyser vidner, der kan have set gerningsmændene før eller efter hjemmerøveriet.Låst indeOgså i København blev ældre kvinder inden for få timer udsat for hjemmerøveri to forskellige steder.En 70-årig var offer i sit hjem på Følfodvej på Amager tidligt i går morges. To mænd tvang ifølge Københavns Politi kvinden rundt i hjemmet for til sidst at låse hende inde i et rum.Og seks timer senere slog en anden mand på voldsom vis til mod en 82-årig kvinde i hendes hjem på C. F. Richs Vej på Frederiksberg.Han bankede på, og da kvinden åbnede sin dør på klem, slog han døren op, så den ældre dame blev væltet om og slog baghovedet ned i gulvet.Mens hun lå der med skader i hovedet, holdt manden hende nede. Han tog hende blandt andet på halsen og for munden.Stærkt chokeretDet er uklart, om røveren fik noget af værdi med fra kvindens hjem.Offeret er ifølge politiet stærkt chokeret.- Det er særdeles skærpende, når folk bliver overfaldet i deres eget hjem, understreger den centrale vagtleder René Jensen, Københavns Politi.Manden i den sag beskrives som af mellemøstlig herkomst, 160 cm høj med et rundt ansigt og kort sort hår.Han bar muligvis på en grønlig pose.fleck@eb.dk .
Politiet efterforsker tre grove hjemmerøverier, som er sket inden for et halvt døgns tid.
Der skete en ulykke, som kostede Kim Wall livet. Det fik kaptajnen om bord på den danske ubåd ' UC3 Nautilus' til at bsisætte hende til søs.Sådan lyder en del af den forklaring, manden har givet under grundlovsforhør om den svenske journalist, der forsvandt under en sejlads med den danske ubåd i Øresund.Grundlovsforhøret skete for lukkede døre, men nu har anklagemyndigheden og forsvareren udvirket, at dele af den forklaring, der blev givet, kan offentliggøres.Det fremgår, at offeret døde som følge af en ikke nærmere beskrevet ulykke om bord på den privatbyggede ubåd. Det fik kaptajnen til at skille sig af med liget et eller andet sted i Køge Bugt.Mandag fandt en cyklist en torso af en kvinde ved det sydvestlige Amager. Det har ifølge efterforskningsleder Jens Møller ligget i vandet i et stykke tid. I aftes kendte politiet ikke identiteten på den døde og ved derfor ikke, om det er den forsvundne journalist.Ifølge Københavns Politi har søfartsmyndighederne kunnet kortlægge ubådens rute under det togt, der kostede Kim Wall livet. Sejladsen har bragt fartøjet rundt i det sydlige Øresund og i Køge Bugts vestlige og nordlige del.Det er også her, eftersøgningen efter den unge kvindes lig pågår. Både danske og svenske fartøjer deltager i forsøgene på at finde hende.Hun tog med ' Nautilus' torsdag 10.august om aftenen, men vendte aldrig hjem. Hendes kæreste slog alarm ud på natten.Kort efter var en eftersøgning af ubåden i gang. Ifølge kaptajnens oprindelige forklaringer, da han kom i land, blev ubåden fredag morgen ramt af et uheld, der gjorde, at den sank på et halvt minuts tid. Selv blev han reddet af en forbisejlende.I første omgang forklarede han, at den svenske journalist var blevet sat af torsdag aften på Refshaleøen, men den forklaring er siden blevet ændret af kaptajnen.' Nautilus' blev efterfølgende bjærget fra omkring syv meters dybde et par sømil fra Dragør Havn og løftet op på land.Siden er den blevet gennemgået af politiets kriminalteknikere i håb om at finde spor, der kan afsløre, hvad der er sket om bord under sejladsen.Hvad der i givet fald er fundet, og hvad kaptajnen nærmere har forklaret, er ikke offentliggjort. De dele af efterforskningen er fortsat omfattet af dørlukningen, meddeler Københavns Politi.Kaptajnen er sigtet for drab. Han har ifølge advokaten nægtet sig skyldig. Han blev 12. august fængslet i 24 dage. Hans forsvarer, Betina Hald Engmark, siger til TV 2, at kaptajnen er lettet over, at oplysningerne nu er kommet frem.»Han ønsker at samarbejde med politiet og giver politiet alle de oplysninger, man har brug for«, siger advokaten.soren.astrup@pol.dk Han ønsker at samarbejde med politiet Betina Hald Engmark, kaptajnens forsvarer.
UBÅDSSAGEN Mandag blev der fundet et kvindelig ved Amager. Men det er for tidligt at sige, om det er den journalist, som kaptajnen siger, han begravede på havet.
Nicklas Helenius har prøvet modgang mange gange før og er efterhånden ganske hærdet, når det gælder om med succes at kæmpe sig ud af svære perioder.Senest har OB-starten været svær for den tidligere AaB og Silkeborg-angriber og nogle var givetvis begyndt at tvivle på, om han var et rigtigt sommer-indkøb for fynboerne.For mål var der ingen af indtil pokalkampen mod Fremad Amager i torsdags.Her nettede første gang i OBtrøjen - og det blev fulgt op med den første Superligascoring mod Randers i går.Styrker selvtillidenHelenius headede bolden i kassen til 2-0 i starten af 2.halvleg.- Det var dejligt med den scoring. Meget befriende, og helt sikkert noget, der vil styrke selvtilliden, sagde Nicklas Helenius efter sidste dommerfløjt.- Jeg har hele tiden troet på, at det var et spørgsmål om tid, og jeg fik selvfølgelig lidt selvtillid allerede forleden med pokalscoringen.Samtidig har vi omstillet os offensivt, så vi er begyndt at spille mere direkte. Det passer mig rigtig godt.- Dertil kommer, at vi efterhånden har lært hinanden rigtig godt at kende.Holdkammeraterne ved, hvordan jeg løber, og hvordan jeg helst vil have bolden.Det udnytter de fint, og det skal de have tak for, sagde han.Ren festHelenius var blandt andet sat på bænken i seneste hjemmekamp mod Brøndby på grund af måltørken.- Det var helt ok. Når man ikke kan score må andre få chancen. Men nu håber jeg, at jeg har ramt den gode stime.Det har selvfølgelig hjulpet mig til at komme gennem den svære tid, at jeg har prøvet det før. I Silkeborg var der også en periode med fem kampe, hvor jeg ikke fik scoret, men så vendte bøtten.Sølle syv scoringer var OB noteret for inden gårsdagens kamp. Så det var rent fest med tre i samme kamp.- Vi har et godt hold, og jeg er sikker på, at der kommer mange flere scoringer, fordi vi er blevet mere direkte og mere målbevidste om at servere den sidste aflevering på den helt rigtige måde, sagde OB-bomberen, der fik vist scoringsvejen af kampens bedste, kantspilleren Jacob Barrett kort før pausen, da han med det ' kolde' højreben kanonerede bolden i nette til 1-0-føring.Randers-træner: De rutinerede svigtedeRanders-træner Olafur Kristjansson langede ud efter den rutinerede del af sit hold, da han gjorde status.- For os handler det ikke om poleret fodbold. Det er den enkeltes overlevelses-instinkt, vi skal have frem. Det så vi intet til i denne kamp.Specielt ikke i 2. halvleg.Det er ikke rimeligt- Skarphed var der heller ikke, og så synes jeg altså ikke, at de rutinerede tog det ansvar, som man kan forvente, når man kæmper så svær en kamp, som vi gør. De kastede det over til de unge, og det er ikke rimeligt, fastslog Kristjansson, der ikke ville sætte navne på de udskældte.- Det skal jeg nok gøre overfor dem selv i morgen.Jeg har heller ikke råbt højt i omklædningsrummet, for der er ingen grund til at skubbe mere til folk, der i forvejen ligger ned, sagde Olafur Kristjansson, der vil tale med spillerne i dag.- Det er klart, at der vil blive sagt nogle ting, når vi mødes, sagde den hårdt prøvede, men meget realistiske Randers-træner.alpe.alpe@eb.dk .Nu håber jeg, at jeg har ramt den gode stime.
- Vi er begyndt at spille mere direkte, og det har hjulpet mig meget, siger OB'eren, der ofte er kommet igen efter modgang.
Når Søren Lerby kom hjem fra skole i slutningen af 1960' ernes Valby og fortalte, at han havde været oppe at slås med en større dreng, spurgte hans far straks, om sønnen havde slået igen. 
Arbejderdrengen Søren Lerby var kendt for sin psykotiske sult efter at vinde på det danske dynamitlandshold. På sin 60-års fødselsdag er han dog meget mere stolt af sine sejre efter fodboldkarrieren, hvor han som agent bruger sin erfaring som spiller og træner til at forhandle for en række topspillere. 
Fra 1-10, hvor venstreorienteret er du? »På en fordelings- og velfærdspolitisk højre-venstreakse ligger jeg et sted mellem syv og otte, forstået på den måde, at jeg mener, at lige samfund klarer sig bedre. Det handler om at indrette samfundsøkonomien på en måde, som er retfærdig. På en udlændinge- og værdipolitisk akse er jeg nok mere mellem fem og seks. Altså, jeg er en socialdemokrat.«Fra 1-10 hvor madglad er du? »Der er jeg en soleklar 10'er. Jeg elsker gode måltider med gode venner. Og jeg kan ikke komme i tanke om noget, som jeg umiddelbart ikke kan lide eller ikke har lyst til at smage.«Hvad er din mest venstreorienterede madoplevelse? »For knap ti år siden, da jeg var formand for DSU, var jeg i Irak for at yde støtte til det kurdiske mindretal, der drev en flygtningelejr, og give politisk opbakning til et selvstændigt Kurdistan. I en uge boede jeg i en træningslejr for kurdiske peshmerga-soldater. Hele ugen fik vi serveret det samme morgen, middag og aften. Kebab med ris og fladbrød. Det smagte fantastisk, lige før det smeltede på tungen. Men jeg må indrømme, at jeg til sidst blev træt af den gode kebab.«Hvad finder man altid i dit køkken? »Hotsauce. Jeg kan generelt godt lide at spice min mad op. Og jeg kan især godt lide hotsauce på mine æg om morgenen. Der er så mange gode stærke saucer derude. Den seneste, jeg købte, hed Satan's Blood Hot Sauce - den var lige stærk nok.«Hvad er din livret? »Siden jeg var barn, har jeg været meget begejstret for stegt flæsk med persillesovs. Længe inden nogen fandt på, at det skulle være en nationalret. Men det er ikke altid let at finde de goder steder at spise det, som jeg husker det fra min barndom. Enten bruger restauranterne 'ønskebrønden' til at stege flæsket, eller også steger de det i ovn. Det bliver aldrig helt godt. Men nu har jeg fundet et sted, der laver det, som det skal være. Jeg ser tit fodbold med mine venner og partikammerater Henrik Sass Larsen og Peter Strauss. Inden vi ser fodbold på Hotel Amager Pub, får vi pandestegt flæsk med persillesovs på Amager Boulevard Bodega. Men jeg synes faktisk, det er svært at finde på én enkelt livret. Jeg er meget begejstret for stærk mad - især indisk mad. Sådan en omgang lam i spinat, det er godt.«Hvad kunne du - af politiske årsager - aldrig finde på at spise? »Altså, der er ikke noget, jeg som sådan skammer mig over. Men jeg er opvokset i et højhusbyggeri på Amager og kommer fra et 'sovs og kartofl er'-hjem. Og jeg elsker det. Men jeg har f.eks. for nylig lært at spise østers. Det er jo i historisk forstand en overklassespise. Omvendt, så har det alle dage været arbejderklassens mål, at de rige ikke skulle have det hele for sig selv - heller ikke de gode madoplevelser.« Hvor ofte spiser du kød? »Meget tit. Jeg elsker kød. Gerne rødt. Og tartar. Jeg har ingen moralske eller politiske kvababbelser ved det. Det må være muligt for os gennem anvendelse af andet foder og lignende at løse de klimapolitiske udfordringer ved kødproduktion. Har du en madpolitisk kæphest? »Jeg vil gerne købe økologisk, når det er muligt.« Hvad gør du med rester? »Gemmer dem i køleskabet. Og desværre ender de så i skraldespanden efter nogle dage.« Hvad er den mest højreorienterede spise, du kan komme i tanke om? »Jeg har set, at det er kommet på mode at spise bladguld. Det er dog alligevel vulgært.«Hvad er det værste, venstrefløjen har tilført madkulturen? »Venstrefl øjens kødforagt. Men også moralisme. Min daværende partiformand kom engang til at udtale, at det var white trash at servere pizza foran tv'et for sine børn. Der har jeg det sådan, at det rager simpelthen ingen, hvordan den arbejdende middelklasse får deres familieliv til at hænge sammen. Min mor arbejdede på natholdet i lufthavnen. Der var der ofte ikke overskud til meget andet end en pizza eller grillkylling fra Daily Grill i Kastruplundgade foran tv'et. Det blev vores aften ikke mindre hyggelig af.«lafw@information.dk Fakta: LivrettenPandestegt flæsk med persillesovs, rødbeder og grov sennep. Først og fremmest er det vigtigt at stege flæsket på panden. Det er en svær balance, for flæsket skal være sprødt, men skal stadig have tekstur af kød. Få sekunder for meget kan ødelægge det hele, så det kræver opmærksomhed og præcision. Brug rigeligt med fedtstof - klaret smør.Derefter laver jeg en opbagt sovs, som jeg lærte at lave den af min mormor, da jeg var barn. Den skal være tyk, så sovsen klæber til kødet, og der skal rigeligt med persille i.Om sommeren skal man helst køre retten med nye Samsø kartofl er. Ellers kan andre sorter også gå an. Hvis man har mod på det, laver man noget tid i forvejen hjemmesyltede rødbeder. Det bliver så meget bedre. Det hele serveres varmt med noget grov stærk sennep og en meget kold pilsner, hvor glasset dugger indbydende. Velbekomme.
Socialdemokrat Peter Hummelgaard Thomsen er opvokset på Amager i et 'sovs og kartofl er-hjem'. Han har dog lige lært at sætte pris på østers, og der er ikke noget, han skammer sig over at spise.
Landsretten afgør i dag, om den 68-årige dobbeltmorder Naum Conevski skal prøveløslades.Conevski, som i 1984 med nakkeskud likviderede to unge mænd på 16 og 20 år på Femøren på Amager, blev tre år efter, at han blev idømt livsvarigt fængsel, erklæret sindssyg og derfor overført til den sikrede anstalt i Nykøbing Sjælland. Gennem de seneste 18 år har han været indlagt på den lukkede afdeling på Psykiatrisk Center Sct. Hans.Naum Conevski er makedonsk statsborger og ønsker prøveløsladelse og at blive overført til sit hjemland, hvor hele hans familie bor. Han har flere gange tidligere fået afslag på sin anmodning. Senest afviste byretten hans ønske i maj.Og her i formiddag meddeler Østre Landsret sin afgørelse i ankesagen.To påstande fra forsvarsadvokatBjørn Elmquist er den makedonske dobbeltmorders forsvarsadvokat.»Jeg har to påstande, som jeg også har fremført i retten: Der skal ske prøveløsladelse af min klient. Subsidiært skal den her sag hjemvises til behandling i Kriminalforsorgen - og inden for en given periode, f. eks. tre måneder, skal der være styr på vilkårene for udslusning,« siger han og tilføjer: »En af begrundelserne for, at min klient tidligere har fået afvist sit ønske om prøveløsladelse, er netop, at han ikke er i et udslusningsforløb.Hvorfor i alverden så ikke komme i gang? Man har fra myndighedernes side bundet en gordisk knude på den her sag ved samtidig at sige: Nej, du kan ikke komme til Makedonie«.Brev uden effektDen makedonske justitsminister har ifølge forsvareren skrevet et brev til den danske justitsminister med en positiv tilkendegivelse om overførsel til hjemlandet for Naum Conevski. Hidtil uden effekt.Den nu 68-årige makedoner, som ved sin livstidsdom samtidig blev udvist af Danmark for bestandig efter eventuel endt afsoning, og som har været indespærret næsten halvdelen af sit liv, er af overlæge på Sct. Hans Peter Løppenthin i rettens behandling af sagen blevet erklæret stabil og ufarlig for sine omgivelser.Landsretten meddeler sin afgørelse i dag.jahh@bt.dk 
RETSSAG Naum Conevski har været indespærret i mere end 33 år. Landsretten afgør i dag, om han skal prøveløslades.
Det knirkede og knagede undervejs i valgkampen.Den handlede om en spidssnudet frø, bander og bryllupsreceptioner.Og ikke om billige boliger.Men da armlægningen om borgmesterposter på Københavns Rådhus sluttede onsdag klokken 06.30, kunne Frank Jensen læne sig tilbage i stolen på borgmesterkontoret med vished om, at han er overborgmester i landets hovedstad i fire nye år.Og han kunne gøre det med en følelse af at have sejret ganske ubesværet.Der var ellers hvisken, raske skridt på gangen og svedperler på panden hele natten på Københavns Rådhus. Da stemmetallene for København lå fast, begyndte partiernes spidskandidater at vandre ind og ud ad overborgmesterens kontor på jagt efter den bedste aftale.En borgmesterpost. En givtig bestyrelsespost.Et godt ben.Op ad trappen gik kulturborgmesteren, Dansk Folkepartis Carl Christian Ebbesen. Hen ad gangen gik Jakob Næsager (K).Først klokken 06.30 kunne Frank Jensen præsentere en historisk aftale.»Alle har peget på mig,« konstaterede han, og fortsatte: »Det er historisk, at vi har opnået en aftale på Københavns Rådhus med alle de myter, der er om dette hus. At vi laver snubletråde og stikker knive i ryggen på hinanden. Alle partier satte deres underskrift på den her aftale,« sagde overborgmesteren og pegede på papiret i sin hånd.Valgkamp i modvindValgkampen fulgte aldrig Frank Jensens drejebog.Mens overborgmesteren gik til valg på tre B'er -bander, børn og boliger -ville københavnerne høre om miljø, social indsats og trafik.Især gjorde tre store sager det svært at tale om andet: Kampen om og aflysningen af byggeriet på Amager Fælled, den intensiverede bandekrig og sagen om Anna Mee Allerslevs lån af lokaler til bryllupsreception på rådhusets regning.Ud af mosen på Amager Fælled voksede i juni en ny selvsikker »grøn blok« bestående af Alternativet, de Radikale, SF og Enhedslisten.Det gjorde heller ikke humøret på overborgmesterkontoret bedre, at det nye parti, Alternativet, der stod til at sparke døren ind til rådhuset, var lige dele uregerligt og uforudsigeligt.At Venstre senere skulle foreslå at afsøge andre grunde til byggeriet på Amager Fælled og dermed åbne en udvej for Frank Jensen i Amager Fælled-sagen, ændrede ikke på den fundamentale udfordring: At en ny grøn bølge med potentiale til at vælte overborgmestre skyllede ind over Frank Jensens København, og han var ikke en del af den.Mens valgkampen ikke fulgte Frank Jensens drejebog, så gjorde valgdagen og valgnatten det til fulde.Til fest i Amager BioFrank Jensen satte sit kryds tidligt på valgdagen og delte røde roser ud på Dronning Louises Bro på Nørrebro. Om aftenen var overborgmesteren til socialdemokratisk valgfest på baren Beta i Amager Bio.Fra scenen jokede en veloplagt Frank Jensen for så at servere en borgmesterbombe: Enhedslisten, de Radikale og SF pegede på ham som overborgmester, og de fire partier ville sætte sig sammen, når konstitueringen skulle begynde senere på aftenen, lød meldingen fra overborgmesteren.»Nu er tiden kommet til at prøve noget nyt og alternativt og så videre,« åbnede han med slet skjult adresse til Alternativet.»Nej,« råbte publikum da også.»Og så kan jeg så sige, at jeg lige har siddet med Mia Nyegaard fra de Radikale, Enhedslistens Ninna Hedeager og SFs Sisse Marie Welling.Vi har siddet sammen og sagt, at når jeg forlader jer, så tager vi ind på rådhuset og bliver sammen med det formål, at Socialdemokratiet fortsætter med overborgmesterposten.« Efter talen bedyrede Frank Jensen, at han ikke ville holde Alternativet fra fadet med borgmesterposter, men at partiet ikke var inviteret, fordi det endnu ikke havde peget på ham.Men talen var klar: Det koster at sidde med ved bordet.Da overborgmesteren ankom til rådhuset ved 22.30-tiden, var han selvsikkert flankeret af tre nye faste støtter: Mia Nyegaard fra de Radikale, Sisse Marie Welling fra SF og Ninna Hedeager Olsen fra Enhedslisten.De tre behøvede end ikke se valgresultatet for at beslutte, at Frank Jensen skulle have fi-re år mere og satte sig sammen hos overborgmesteren.Der var cola, kaffe og slik på bordet.Fælles aftale på rådhusetDa stemmerne var talt op klokken 02.00, var det tid til at gøre status: 1. Frank Jensen førte sit parti frem til 27,6 procent af stemmerne. En minimal tilbagegang på 0,2 procentpoint i forhold til valget i 2013.2. Alternativet blev det tredjestørste parti med 10,5 procent af stemmerne.3. Rød blok satte sig tungt på København med sammenlagt 73,7 procent af stemmerne.4. Den såkaldt grønne blok fik ikke et alternativt flertal uden om Frank Jensen.5. Blå blok gik tilbage. Venstre fik klø.Spillet kunne begynde, men intet slap ud fra forhandlingslokalet.Bag de lukkede døre skete dog følgende hen mod slutningen af natten: Enhedslisten, SF, de Radikale, Alternativet og Dansk Folkeparti pegede på Frank Jensen som overborgmester, der dermed kunne tælle 45 mandater bag sig.En del af handelen foregik i valutaen bestyrelsesposter.Venstre, de Konservative og Liberal Alliance samlede sig i sin egen gruppe med ti mandater.Dette gav rød blok retten til seks borgmesterposter, blå blok til én, der tilfaldt Venstres Cecilia Lonning-Skovgaard som spidskandidat for det største blå parti.Til sidst underskrev samtlige partier den fælles aftale om fordeling af borgmesterposter.Alle partier blev til én valggruppe. Aftalen betyder også, at man ikke kan springe til et andet parti og tage sin borgmesterpost med sig.Da Frank Jensen som den første kom ud, efter at aftalen var landet, opremsede han den rækkefølge, som partierne nu skal vælge borgmesterposter efter: Socialdemokratiet, Enhedslisten, Socialde mokratiet, Alternativet, Venstre, de Radikale og SF.I løbet af ugen beslutter partierne, hvilken borgmesterpost de vil have, men det står allerede klart, at Frank Jensen tager overborgmesterposten, mens Enhedslistens Ninna Hedeager Olsen vælger teknik-og miljø. Den tunge børne-og ungdomsforvaltning tager Socialdemokratiet også, mens Alternativets Niko Grünfeld pegede på kulturborgmesterposten.Femtevælger er Cecilia Lonning-Skovgaard, som talte varmt om beskæftigelse og integration.Kisteglad overborgmesterKunne Frank Jensen ønske sig en bedre aften? Med valgresultatet cementerer Socialdemokratiet nok en nedadgående tendens i København.Ved det seneste kommunalvalg i 2013 fik partiet 27,8 procent af stemmerne. I 2009 hed andelen 29,9 procent.Men det er decimaler, og partiet ser umiddelbart ud til at følge partiets målinger på landsplan.Op og ned.Socialdemokratiet holdt stand, da en grøn bølge skyllede ind over byen, og et nyt parti gjorde krav på 10,5 procent af stemmerne.En »superligapræstation« mener tidligere pressechef og rådgiver for forhenværende overborgmester Jens Kramer Mikkelsen og iagttager af københavnsk politik, Carsten Mai.Han vurderer, at Frank Jensen viste sig som en absolut toppolitiker i dansk politik.»Der er ingen over og ingen ved siden af Frank Jensen. Han leverer til sit parti, og han har bevist, at han er langtidsholdbar. Jeg synes, at det er flot håndværk,« siger Carsten Mai.Han roser især Frank Jensen for tidligt på valgdagen at afdramatisere, skabe et flertal omkring sig og for at lave en konstituering med alle Borgerrepræsentationens partier.»Det vidner om, at der er en tillid til, at man kan lave en aftale med Frank Jensen, uden at han smutter fra den. Det er hans personlige integritet og troværdighed, som slår positivt igennem for ham,« siger Carsten Mai.Det var da også en tilfreds overborgmester, der mødte pressen.»Jeg er selvfølgelig kisteglad efter en hård valgkamp, hvor mange af jer har skrevet, at min post var truet, at det var sidste udkald for socialdemokraterne i København. Vi ender med stort set samme resultat i år som for fire år siden. I en situation, hvor Alternativet kommer ind med ti procentpoint. Det er en kæmpe sejr for os på den måde,« sagde han og fortsatte: »Jeg er bare rigtigt, rigtigt glad og stolt over, at det her lykkedes.«.pbu@berlingske.dk pbu@berlingske.dk 
Overborgmesteren satte sig onsdag morgen sikkert på magten i hovedstaden. Alternativet stormede ind i Borgerrepræsentationen, mens Venstre fik en syngende lussing. Frank Jensen har bevist, at han er langtidsholdbar, vurderer tidligere pressechef.
Massoud Fouroozandeh, cand. theol. og præst i migrantvalgmenigheden Church of Love på Fyn: I min optik skyldes den kedelige tendens eller ikkesucces, at folkekirken på trods af sin rummelighed stadig er en mono-etnisk kirke.Hvis man ser på gudstjenesten, er den fra a til z designet til en meget bestemt etnisk dansk gruppe. Det er alt lige fra musikken til liturgien, som mest giver mening for en, hvis man er vokset op med den tradition. De nye, der kommer hertil, har svært ved at finde sig til rette i den form, man har dyrket i folkekirken i årevis.Derudover har der længe været en berøringsangst over for mission ikke mindst blandt muslimer i kirken.Man har ganske enkelt ikke haftfokus på eller et ønske om at missionere over for den nye del af befolkningen. Heldigvis ser vi, at det har ændret sig ved enkelte kirker, men i det store billede er det ikke nok.Man må også se i øjnene, at mange af de kristne, der kommer hertil, tilhører andre kirkesamfund som det katolske eller mere karismatiske frimenigheder som pinsekirken.Og man må spørge, om det nødvendigvis er et mål, at de i stedet bliver medlem af folkekirken.Søren Dalsgaard, koordinator for Folkekirkens Mission og Folkekirkens Asylsamarbejde: Jeg tror, at en væsentlig del af problemet er, at der næsten ikke er nogen ledere i folkekirken med ikke-vestlig baggrund.Man spejler sig selv i de ledere, der er, og det vil have en selvforstærkende effekt, hvis der var flere ledere fra ikke-vestlige lande. Men det har vist sig i praksis, at der er en stor barriere for mange med en anden kulturbaggrund for at blive præst, menighedsrådsmedlem eller indtage en hvilken som helst anden central rolle i kirken.Meget bunder formentlig i sprogbarrierer, som er et af de emner, jeg godt kunne tænke mig der kom mere fokus på.Vi kommer heller ikke uden om, at vores gudstjenesteform og kirkelige sangskat af mange ikke opleves som særlig tilgængelig, hvis man ikke er vokset op med den. I det hele taget er der behov for at gennemtænke alt fra gudstjenesteform til fællesskabsformerne i kirken i forhold til, hvordan de fungerer for ikke-vestlige indvandrere.Den store udfordring er, hvordan vi kan skabe et nyt miljø i folkekirken, der både sikrer kontinuiteten med vores kirketradition og har en åbenhed over for mennesker, der kommer med en anden baggrund.Jens Lind Andersen, indvandrerpræst ved Mødested Amager og sognepræst ved Sundby-Nathanaels Kirker i København: Vi ved, at en stor del af de ikke-vestlige indvandrere er kristne, men mange tilhører store verdenskirker som den katolske. Derfor vil de altid opsøge deres oprindelige kirkesamfund her i landet i stedet for folkekirken. Derudover er der også en tendens til, at vi samler os i etnicitet.Det sker også, når danskere flytter til udlandet og opsøger de danske kirker. Det er naturligt, at man prøver at fastholde et lille stykke af den kultur, man kom fra.Så til en vis grad giver det sig selv, at mange indvandrere ikke er i folkekirken. Men når det er sagt, er der også områder, hvor folkekirken kan blive bedre til at imødekomme den nye del af befolkningen.Det handler især om sprog og form. Man skal være meget dygtig til dansk for at forstå Grundtvigs salmer og højmessens forløb. Jeg tror, der er behov for, at vi bliver mere åbne for at lade indvandrerkristne være med til at skabe gudstjenesteformen. I praksis betyder det nok, at vi skal bruge orglet mindre, synge færre salmer og bevæge os mere i retningen af en frikirkelig stil uden at gå på kompromis med teologien.Derudover er der behov for, at vi får ansat flere med indvandrerbaggrund i kirken.De kan noget, vi andre ikke kan.krak@k.dk Fakta: De store indvandringslandeKnap tre procent af indvandrere fra ikke-vestlige lande er medlem af folkekirken. Andelen ligger især lavt blandt de 10 ikke-vestlige lande, der kommer flest indvandrere fra. Alle tallene er fra januar 2017 og dækker både indvandrere og efterkommere i Danmark.Tyrkiet.Antal: 62.707. Medlem af folkekirken: 0,4 procent.Syrien.Antal: 37.880. Medlem af folkekirken: 0,5 procent.Irak.Antal: 31.902. Medlem af folkekirken: 1,4 procent.Libanon.Antal: 26.458. Medlem af folkekirken: 1,6 procent.Pakistan.Antal: 24.789. Medlem af folkekirken: 0,8 procent.Bosnien-Hercegovina.Antal: 22.957. Medlem af folkekirken: 1,0 procent.Somalia.Antal: 21.050. Medlem af folkekirken: 0,2 procent.Iran.Antal: 19.985. Medlem af folkekirken: 4,2 procent.Afghanistan.Antal: 17.715. Medlem af folkekirken: 0,4 procent Vietnam.Antal: 15.203. Medlem af folkekirken: 1,8 procent.KILDE: DANMARKS STATISTIK.
Under tre procent af alle ikke-vestlige indvandrere og deres efterkommere er medlem af folkekirken, viser ny statistik. Kristeligt Dagblad har spurgt tre kirkelige fagpersoner om, hvorfor folkekirken ikke formår at virke relevant for denne gruppe.
Det summer igen af optimisme i Vejle. Fodboldbyen, der har leveret spillere som Allan Simonsen, John Sivebæk og Thomas Gravesen til det danske landshold, er vækket til live efter flere år i dvale.Klubben topper 1. division med to runder tilbage af efterårssæsonen og ligger altså lunt i svinget til at sikre sig den direkte oprykning til Superligaen, hvor Vejle ikke har været siden 2008/ 09-sæsonen.I sommer oprustede klubben heftigt med flere nye spillere, og administrerende direktør Henrik Tønder afviser bestemt ikke, at man i vinterens transfervindue vil fortsætte oprustningen og gå ' all in' i oprykningsjagten.»Man kan i hvert fald forestille sig, at vi vil tænke os rigtig godt om i forhold til at se på, hvor vi er, og hvad der har bragt os her. Og vi skal se på, hvordan vi bedst muligt styrker holdet.Så vi vil klart kigge på muligheden for forstærkninger,« fortæller Henrik Tønder, der dog samtidig udtrykker stor tiltro til de nuværende spillere: »Vi går efter at styrke truppen i hvert transfervindue. Men det er også klart, at nu hvor der var en stor udskiftning i sommer, skal vi næppe ud og gøre en hel masse til vinter.«.Under lupI takt med de gode resultater har Vejle-spillerne selvfølgelig også tiltrukket sig en del opmærksomhed.Især den store brasilianske angriber Dominic Vinicius, der har scoret otte mål i indeværende sæson, er med stor sandsynlighed på listen i flere klubber. Henrik Tønder bekræfter, at man i sommer afviste et stort udenlandsk bud på den 22-årige målræv, og han antyder, at bejlere skal have en særdeles stor pose penge klar, hvis et salg skal komme på tale allerede til vinter.»Principielt er alt til salg. Hvis der kommer et bud, som vi anser for meget attraktivt, sælger vi selvfølgelig.Men der er jo ikke ret mange, der kender vores krav til et salg - det kan let tænkes, at vores krav ikke står mål med det, køberen vil give,« lyder det fra Vejle-direktøren, der dog må undvære Vinicius og to af holdets andre store profiler, Imed Louati og Allan Sousa, i dagens udekamp mod Fremad Amager.Træner Adolfo Sormani har smidt de tre spillere, der tilsammen har scoret 19 af Vejles 28 mål i sæsonen af førsteholdstruppen. Årsagen er ikke meldt ud, andet end at de tre har forbrudt sig mod holdets interne regler.»Jeg er selvfølgelig meget skuffet over, at det her har været nødvendigt, men der var ikke andet at gøre,« sagde Adolfo Sormani fredag til Vejle Amts Folkeblad.VinderkulturTrods de øjeblikkelige disciplinære problemer fremhæver Henrik Tønder dog netop hverdagskulturen som en af de væsentligste årsager til klubbens succes.»Det vigtigste for os har været at få skabt en ordentlig hverdagskultur med et professionelt setup, og på den måde prøve at transformere os fra at være en klub, der har tabt rigtig meget, til at være en klub med vinderkultur. Og det er vi i mine øjne lykkedes ned. Uagtet hvilke spillere vi har, eller hvor de kommer fra, er drivkraften bag successen, at vi har den kultur,« siger Henrik Tønder, som - måske belært af fortidens økonomiske problemer i klubben - trods succesen ikke budgetterer med superligafodbold efter sommerferien.»Nej, vi har stadig et mål om at ende i top-tre. Det er dét, vi synes, vores hold og vores setup svarer til.Det ændrer vi ikke på. Vi budgetterer ikke med en oprykning, men vi vil stadig gøre alt for at prøve at komme op i det fineste selskab.« Der er sket meget i Vejle i de seneste år. Traditionsklubben blev kortvarigt lagt sammen med lokalrivalerne fra Kolding FC. Man har balanceret på randen af en konkurs og flirtet alvorligt med en nedrykning til den tredjebedste danske række. Og for to år siden sikrede den moldoviske rigmand Andrei Zolotko sig aktiemajoriteten og dermed magten i traditionsklubben.Nu er der kommet ro på, og Henrik Tønder beretter om en smittende fodboldfeber i byen ved fjorden.»Stemningen i byen er meget optimistisk og positiv. Folk vil jo rigtig gerne fodbolden her i Vejle, og i takt med de gode resultater er stemningen også steget i byen. Der bliver talt meget fodbold i Vejle.«.lavg@sporten.dk Fakta: VEJLE BOLDKLUBGRUNDLAGT: 1891 MESTERSKABER: fem (1957-58, 1970-1971, 1971-72, 1977-78 og 1983-84) POKALTRIUMFER: seks (1958, 1959, 1972, 1975, 1977 og 1981) KENDTE SPILLERE: Allan Simonsen, Tommy Troelsen, Henning Enochsen, Thomas Gravesen, John Sivebæk, Ulrik Le Fevre, Johnny Hansen KENDTE TRÆNERE: Ole Fritsen, Ebbe Skovdahl, Poul Erik Bech.
FODBOLDFEBER En sovende kæmpe er ved at vågne op fra dvalen. Vejle Boldklub har sat kursen mod et længe ventet superliga-comeback med to runder tilbage af efterårssæsonen.
Papirklip og klister er en kær og indøvet disciplin for de fleste pædagoger. Men at et flertal i landets vuggestuer og børnehaver også kan se noget godt og fornuftigt i det papirarbejde, der stilles som krav om dokumentation fra staten, kommunerne og institutionerne, kommer som en overraskelse for de fleste.Pædagogerne har som faggruppe ofte kritiseret de stigende krav om f. eks. læreplaner og sprogstimulering og påpeget, at de krævede test og det efterfølgende papirarbejde stjæler tid fra børnene på rød og blå stue.Men 84 pct. af pædagogerne svarer i en ny undersøgelse fra kommunernes og regionernes forskningsinstitut, Kora, at de i høj eller nogen grad mener, at det øger kvaliteten i deres arbejde, når de nedfælder resultater og data om arbejdet med børnene.»Tankevækkende og noget af et brud med den myte, der har hersket om, at dokumentation er en belastning for det pædagogiske arbejde.Resultatet viser, at hvis dokumentationen opleves som meningsfuld, kan personalet også i høj grad bruge det i arbejdet med børnene,« siger børne-og socialminister Mai Mercado (K).Hemmeligheden er..Hun har ikke umiddelbart planer om at øge antallet af dokumentationskrav fra statens side, men som led i en større dagtilbudspakke, der kommer til maj, er det planen at gøre dokumentationskravene endnu mere konkrete.»Og dermed også mere meningsfulde for det pædagogiske arbejde. Hemmeligheden er nok, at det ikke er selve de papirer, der skal udfyldes, som er så interessante, men derimod at kravene om dokumentation giver anledning til refleksion blandt personalet, og at man i højere grad får blik for det enkelte barn og tager bestik af det,« tilføjer ministeren.Ud over statslige krav om at skrive ned og notere ind i skemaer stiller også kommunerne og institutionerne krav til dokumentation. Antallet af krav svinger meget fra kommune til kommune, fra institution til institution, viser undersøgelsen.Samtidig er der en tendens til, at de kommunale krav til dokumentation ofte går i retning af økonomi og ressourcer, og de opleves mindre meningsfulde i forhold til det pædagogiske arbejde.Formand for pædagogernes fagforbund BUPL Elisa Bergmann opfordrer derfor den enkelte kommune til at se på de samlede krav, som institutionerne udsættes for.»Det er fint, når dokumentationen handler om læreplaner for det enkelte barn, sprogstimulering og forældreinddragelse, for det kan pædagogerne bruge i deres arbejde. Dokumentationskrav, som handler om optællinger og krydser på et skema, giver mindre mening, og det er oplysninger, som forvaltningen kan skaffe på anden måde,« siger hun.I Eksperimental Institutionen på Amager i København, som netop af Socialog Børneministeriet, BUPL og fagforbundet FOA har fået prisen som Årets Daginstitution, ser leder Jane Weltz ikke selve skrivearbejdet med at dokumentere det pædagogiske arbejde som så interessant - heller ikke selv om hendes pædagoger bruger meget tid på det.Starter med nysgerrighed»Pædagogisk udvikling starter et andet sted efter mine begreber. Det starter med pædagogisk nysgerrighed, og når den er tændt, og samtalen mellem pædagogerne er i fuld gang om, hvordan man kan gribe arbejdet an, så giver det efterfølgende også mening at dokumentere, hvad der virker,« siger hun.Netop Eksperimental Institutionen har mange års erfaring i at gå nye pædagogiske veje - og beskrive dem.Som navnet siger, startede institutionen med lederens ord netop som et eksperiment af »lidt lalleglade hippier« sidst i 1970' erne, og kongstanken var - og er - at blande sårbare og udsatte børn fra hele København fifty-fifty med lokale og helt almindelige unger fra lokalområdet.»De børn, vi får henvist, kommer fra hjem med psykisk sygdom, misbrug eller andre alvorlige udfordringer, som giver børnene tilknytningsforstyrrelser.Det har gennem alle årene krævet en meget bevidst pædagogik og en evig eftertanke og refleksion over vores arbejde.Plus naturligvis masser af dokumentation,« siger Jane Weltz, der har arbejdet i institutionen i over 30 år og været leder de seneste 14.Normeringerne i Eksperimental Institutionen er højere end i andre vuggestuer og børnehaver, og det giver mere rum til at arbejde pædagogisk og dokumentere arbejdet, medgiver lederen.»Men det vigtigste er, at man hele tiden har nysgerrigheden.Vi har f. eks. startet et løbehold. Fordi børnene synes, det er sjovt, men det gør vi ikke, uden at vi grundigt har drøftet, hvad vi kan bruge det til pædagogisk,« siger hun.hanne.fall.nielsen@jp.dk Hvis dokumentationen opleves som meningsfuld, kan personalet også i høj grad bruge det i arbejdet med børnene.Mai Mercado (K), børne-og socialminister.Fakta: DOKUMENTATION Pædagoger ved computerenStaten kræver dokumentation for..pædagogisk praksis.børnenes sikkerhed og sundhed.børnenes trivsel og udvikling.det pædagogiske personales ansættelse, sikkerhed og sundhed.udarbejdelse af læreplaner for børnene.sprogvurderinger af treårige.underretningspligt i forbindelse med omsorgssvigt af børn.børneattest fra personalet ved ansættelse.krav om opslag ved smitsomme sygdomme.Dertil kommer krav, som stilles af kommunerne, og som den enkelte institution selv indfører.Kilde: "Dokumentationskrav på daginstitutionsområdet", en spørgeskemaundersøgelse, plus kvalitative interview med bl. a. udvalgsformænd og dagtilbudschefer i fire kommuner.
Dokumentation: Tankevækkende, siger børneministeren om en undersøgelse, som dræber myten om, at kravene til dokumentation går ud over det pædagogiske arbejde i daginstitutioner.
Et arbejde på Datacentralen var noget af det mest prestigefyldte, man kunne få, da Ebbe Rolf Nielsen i 1969 som nyuddannet EDB-medarbejder fik job i selskabet.Det var her, de bedste udviklere var samlet.»Og det var her, de spændende opgaver var,« husker han.Datacentralen af 1959 I/ S var et statsligt selskab, som hørte under Finansministeriet, og som lavede det, man i dag kalder it-løsninger for staten, amterne og kommunerne. Opgaven var med andre ord at opbygge vigtig infrastruktur i velfærdssamfundet. Ebbe Rolf Nielsen arbejdede blandt andet for Københavns Kommune og for Toldvæsenet, hvor han var med til at skabe det første momssystem for virksomheder.I 1996 solgte staten Datacentralen til den amerikanske it-gigant CSC. Ebbe Rolf Nielsen brød sig ikke om den nye ledelse - han mente, at man manglede forståelse for, hvem kunderne var. I 1998 sagde han op for at blive selvstændig: »Vi var mange, der sagde op. Og det var bestemt ikke de dårligste, der rejste,« siger han.Konsulenterne styrer det heleEbbe Rolf Nielsen og Datacentralens historie kan være en af årsagerne til, at mange offentlige it-satsninger i de seneste år er gået galt. Blandt nyere eksempler er Skats gældsinddrivelsessystem EFI, som har kostet skatteborgerne milliarder af kroner, og Region Hovedstadens Sundhedsplatform, som beskyldes for at nedsætte lægernes produktivitet og ødelægge de værdifulde danske sundhedsregistre.Efter privatiseringen af Datacentralen og Kommunedata - som i 1971 brød ud af Datacentralen - råder det offentlige ikke længere over landets førende it-eksperter. De er enten selvstændige konsulenter eller ansat i private virksomheder. Et job i det offentlige er ikke attraktivt i dag. Så det offentlige mangler kompetencerne selv og er blevet for afhængige af eksterne konsulenter. Det mener blandt andre Jørgen P. Bansler, som er professor på Datalogisk Institut på Københavns Universitet.»Det er et problem i den forstand, at der ikke opbygges den nødvendige ekspertise i de offentlige institutioner. Det er jo generelt problemet, hvis man benytter sig meget af konsulenter, at viden-og kompetenceopbygningen sker i konsulentfirmaet og ikke hos kunden,« siger han.»Man kan godt benytte sig af konsulentfirmaer, det kan være fornuftigt i mange tilfælde.Men man bør sørge for at have en in-houseekspertise, så man kan holde konsulenterne i ørerne og vurdere kvaliteten af, hvad de laver.« Faktisk er det en illusion at kalde det ' offentlige it-indkøb', for alt er efterhånden outsourcet til det private, mener Kim Normann Andersen, som er professor og studieleder for it-uddannelserne ved CBS: »Først hyrer det offentlige konsulenter, til at finde ud af om der er behov for et nyt it-system.Så hyrer de konsulenter til at lave selve udbuddet. Det udbud vindes af en privat virksomhed, i tilfældet med Sundhedsplatformen EPIC fra USA, som så udvikler systemet. Så skal systemet implementeres - ofte med bistand af andre konsulenter - hvorefter hele processen evalueres af konsulenter. Og når det går galt, og man skal finde ud af, hvem der har ansvaret, så hyrer man konsulenter til det,« siger han.En løsning kan ifølge Kim Normann Andersen være at tage skridtet fuldt ud og privatisere de offentlige it-køb helt - dermed vil det være klart, at ansvaret ligger hos et privat firma. En anden mulighed er at styrke kompetencerne i det offentlige yderligere: »Det offentlige kan vælge at tage mere ansvar på sig selv. Man kunne i staten ansætte endnu flere, der har kompetencerne til at styre it-projekter og medudvikle. Man kunne opruste på statens it gennem eksempelvis Digitaliseringsstyrelsen og oprette et nyt organ som det gamle Datacentralen, der var en af de to offentlige it-mastodonter i 1970' erne med utrolig dygtige ansatte,« siger han.Man snakkede om tingene undervejsHvad er så fordelene ved at have ekspertisen i det offentlige i stedet for i det private? Hvis man tager Datacentralen som et eksempel, så var en af de store gevinster, at man havde et tæt samarbejde med kunderne over lang tid, fortæller Ebbe Rolf Nielsen: »Jeg arbejdede f. eks. sammen med Københavns Kommune i seks-syv år. Så kender man hinanden ud og ind. Da jeg var projektleder på et pensionsudbetalingssystem, kendte jeg dem i socialkontorerne og vidste, hvad deres arbejdsvilkår var.« Hans Henrik Østergaard, som var administrerende direktør for Datacentralen fra 1988 til 1995 og siden blev direktør for Finansstyrelsen, fortæller, at man havde et satellitkontor hos Skattestyrelsen i Birkerød: »Det blev kaldt kildeskattehuset. Der havde Datacentralen en afdeling, hvor vi sad dør om dør med styrelsens medarbejdere og havde en løbende dialog om tingene,« siger han og tilføjer, at det var den helt simple kommunikation, som gjorde forskellen: »Man satte sig bare på hver sin side af bordet, skattefolk og it-folk - og så snakkede man det igennem. Skal vi gøre sådan? Nej, sådan skal det ikke være. Hellere sådan.« Kildeskattesystemet blev en stor succes og bruges stadig i dag. Det er det, der gør, at skatten bliver opkrævet ved arbejdsgiveren, inden pengene bliver udbetalt - før kildeskatten skulle man betale skat året efter pengene var tjent.Ifølge Hans Henrik Østergaard blev det en succes »fordi, man havde de lange samtaler« undervejs. Den mulighed har man ikke i dag, hvor de store projekter skal i udbud: »Nu skal myndigheden - Skat eller en anden - specificere ned i mindste detalje, hvad man vil købe. Og det mener jeg faktisk er et problem. For så skal virksomhederne byde ind på et meget omfattende materiale. Det går ofte galt, for det er svært at specificere alt, hvad man har brug for, og det er svært for leverandøren at overskue det hele.« I Datacentralens tid kunne man bare snakke sammen og justere projektet løbende efter behov: »Det er den pris, man har betalt for ikke at lave det på den måde, man gjorde dengang,« siger Hans Henrik Østergaard. Han bakkes op af Jørgen P. Bansler fra Københavns Universitet: »Udbudsreglerne gør, at man nemt kommer ind i et lineært forløb, hvor man løser opgaven, som om man skulle bygge en motorvej eller en bro. Men it-projekter er ikke lineære, og man har sjældent fra start et klart billede af, hvad systemet skal kunne. Det opdager man først undervejs,« siger han.Ifølge en af de private konsulenter, Kristjan Wager, er der også problemer med it-projekter i den private sektor. Men når man kommer op i så stor størrelse, som det er tilfældet med offentlige projekter som EFI og Sundhedsplatformen, bliver fejlene tilsvarende store: »Hvis projektet tager fem år, så går der måske to og et halvt, før man opdager, at det er gået galt. Så har man spildt rigtig meget tid.Når man sender noget i udbud, som er tungt, så bliver man også låst meget fast. Hvis det tager fem år at lave, så er det nogle fem år gamle krav, som leverandøren opfylder, og det kan være, at tiden er løbet fra det. Al forskning viser, at mindre projekter fungerer bedre,« siger Kristjan Wager, som er Principal Consultant i firmaet NineConsult.Fikumdik i datalandI midten af 90' erne var der et stort politisk ønske om at privatisere den offentlige infrastruktur, blandt andet blev Tele Danmark og Københavns Lufthavn privatiseret på samme tid. Det var Mogens Lykketoft, der var finansminister i 1996 og dermed havde Datacentralen under sig. Ambitionen var at skabe synergieffekter mellem det offentlige og det private - også EU blev brugt som et argument, husker Hans Henrik Østergaard, som var direktør mens privatiseringen blev forberedt: »Vi havde fået vedtaget nogle udbudsregler i EU, som gjorde, at man enten skulle gøre Datacentralen til en helt statslig institution på linje med andre - eller sætte det ud i fri konkurrence med andre private virksomheder.Og der var et sæt af faktorer i tiden, som trak i den retning. Det havde så den effekt, at man mistede noget viden i staten,« siger han.Ebbe Rolf Nielsen husker, hvordan det i begyndelsen føltes som noget ganske særligt at være ansat i Datacentralen, og at han takkede nej til tilbud fra nogle af de private virksomheder, som voksede frem. I 1974 lukkede man de gamle afdelinger på Amager og fik nye, flotte lokaler i Valby. Noget af den gamle kultur med øl og livlige julefrokoster flyttede ikke med - til gengæld var faciliteterne i orden, og man havde bygget rigeligt stort: »Der var hele huse, hvor der ikke sad nogen, fordi man regnede med ekspansion.« Dengang var der 6-700 medarbejdere. Og der blev brug for pladsen - da Datacentralen blev privatiseret i 1996, var der 1.400 ansatte.Der er altid flere sider af en sag, og der var også ting ved Datacentralen, som ikke fungerede optimalt. Ebbe Rolf Nielsen husker, hvordan mange af hans kolleger ikke lavede overvældende meget: »Der var folk, som arbejdede på halv tid og læste avis for resten. I nogle afdelinger var der simpelthen for mange. På den måde var Datacentralen noget støvet,« siger han.Der kunne også være meget travlt i én afdeling, mens en anden afdeling ikke havde noget at lave, uden at der af den grund blev flyttet rundt på ressourcerne, husker han.Fikumdik forekom også. Prisen på driften af de offentlige it-systemer, som allerede var taget i brug, var kunstigt høj - på den måde kunne prisen på udviklingen af nye systemer holdes kunstigt lav.»Man underbudgetterede simpelthen udviklingen, fordi man vidste, at så kunne man hale det hjem over driften bagefter. Det var vist en offentlig hemmelighed, at den slags foregik,« siger han.Hiv eksperterne tilbageDe færreste mener i dag, at løsningen på de offentlige it-problemer er at genskabe Datacentralen én til én. Og selv hvis man gjorde det, er det langtfra sikkert, at det ville blive en succes, mener Kim Normann Andersen: »Udfordringen med at skabe et nyt Datacentralen er, at tiden på mange måder er en anden, i forhold til da Datacentralen og det tidligere Kommunedata blev skabt. Arbejdsløsheden var høj, og der var en næsten socialistisk stolthed ved at arbejde for staten. Den idealisme har jeg svært ved at spore i dag, hvor studerende er meget orienterede mod det private.I grunden er det ærgerligt, for tænk dig nogle fantastiske udfordringer, de har i det offentlige. Tænk dig at være med til at designe en Sundhedsplatform, der er så kompleks en opgave, og som betyder så meget for millioner af danskere. Hvis du er en ambitiøs udvikler på jagt efter en udfordring, bliver det næppe større,« siger han og understreger, at valget kommer til at stå mellem at hive mere ind i staten eller at privatisere helt og aldeles.Ifølge den private konsulent Kristjan Wager er det ikke umuligt at genskabe et miljø som det, Ebbe Rolf Nielsen i sin tid oplevede i Datacentralen. Det offentlige vil igen kunne tiltrække de bedste it-medarbejdere: »Som konsulent får man en hyre, hvor det offentlige ikke kan være med. Men jeg kan faktisk godt forestille mig, at folk i højere grad vil påtage sig en rolle i det offentlige, fordi der er mange spændende opgaver. Det handler om at få en kultur, som er attraktiv for de bedste, selv om man ikke får flest penge der. Som nyuddannet cand. polit. er det jo også attraktivt at få et job i Finansministeriet, selv om der er flere penge i det private. Og så lidt tjener man altså heller ikke i det offentlige. Men det kræver et miljø, hvor man kan udvikle sig fagligt - ellers kan man lige så godt blive udenfor,« siger han og tilføjer, at der trods lønningerne potentielt er mange penge at spare for staten: »Det burde være muligt at finde penge til at hyre de dygtigste. Hvis man kan spare staten for bare ét EFI-projekt, så er pengene hurtigt tjent ind igen.«.ville@information.dk /sebk@information.dk " Vi var mange, der sagde op. Og det var bestemt ikke de dårligste, der rejste Ebbe Rolf Nielsen Tidl. EDB-medarbejder i Datacentralen.Fakta: FAKTAOffentlige it-projekter, der gik galtAmanda, Arbejdsmarkedsstyrelsen.Skrottet i 2008.Civilstraffe. Domstolsstyrelsen.Skrottet i 2008.DACCIS. Forsvaret.Skrottet i 2008.Polsag. Politiet.Skrottet i 2012.PROASK. Arbejdsskadestyrelsen.Skrottet i 2014.EFI. Skat.Skrottet i 2015.
Da Datacentralen blev privatiseret i 1996, mistede vi den tætte tilknytning mellem it-udviklerne og de offentlige institutioner. Vil man undgå it-skandaler som skattesystemet EFI eller Sundhedsplatformen, kan det give god mening at få it-ekspertise tilbage i offentligt regi, mener eksperter. Og det kan lade sig gøre, siger it-konsulent. Men det kræver et attraktivt miljø.
Man siger om den prisvindende og internationalt anerkendte dokumentar-filminstruktør Phie Ambo, at hun har dannet skole. Hun er kendt for den personlige, subjektive, men alligevel observerende dokumentar-film, og hendes meget stærke film Gambler om filminstruktør Nicolas Winding Refns kamp for at komme af med en kæmpe gæld efter en kommerciel fiasko i begyndelsen af hans karriere skulle efter sigende være en del af pensum på Filmskolen.Men hun har også dannet skole helt bogstaveligt.Jeg møder hende på en tilsyneladende tom og tilgroet grund på Amager. Men inde bag de tætte buske gemmer sig små og spinkle, men bæredygtige trækonstruktioner overdækket med pressening. Her har de 11-14 årige fra Den Grønne Friskole siden deres skolestart i august opbygget deres eget lille samfund.De har oprettet en demokratisk organisation og truffet beslutning om, hvad deres ' Utopia' skulle indeholde.Og så har de selv bygget det. De har bygget huler og klasseværelser.Og skolens lærere har gået iblandt dem og understøttet processerne uden at blande sig i beslutningerne.Børnene har blandt andet bygget et svævebanetårn ved hjælp af Pythagoras.»Så kan man så spørge: Hvorfor skulle de bygge en svævebane, og svaret er jo enkelt: fordi det er sjovt, og fordi de gerne ville. Men det var jo nødvendigt for dem at kende Pythagoras for at kunne regne ud, hvordan de skulle skære brædder,« fortæller Phie Ambo, mens vi står og betragter tårnets rette vinkler.Her på grunden er Phie Ambos to skoler smeltet sammen. Gennem et kamera har hun nysgerrigt observeret børnenes hverdag i den friskole, hun selv har været med til at stifte.Jeg er der egentlig for at tale med hende om hendes seneste film... når du kigger væk, der handler om noget helt andet. Og dog. Vi vender tilbage til, hvordan de to skoler, som Phie Ambo har dannet, hænger sammen.Jeg er bangeFilmen... når du kigger væk starter hjemme i Phie Ambos datter, Junos, værelse. Det er aften. Natlamperne er tændt, og Juno kigger henover kameraet og ind i sin mors øjne og siger: »Jeg er bare så bange.« Det, Juno er bange for, er det øjeblik, hvor hun vågner igen. Hun har en genkommende oplevelse af, at hun åbner øjnene, og så er det ikke hendes egne, hun ser ud af, men et dyrs.»Hun havde en fornemmelse af, at sanserne ikke var hendes. Som om de ikke var forbundet til hendes menneskekrop.Jeg lovede hende at finde ud af, hvad det kunne handle om.« Og det er rigtigt. Det hører man Phie Ambo sige til sin datter. Ikke: ' Der er ikke noget at være bange for' eller ' sikke noget pjat, sov nu'. Nej, Phie Ambo siger: »Vi må jo finde ud af, hvad det er.« Og så går hun i gang med at undersøge bevidstheden. Hvad er det egentlig? Er det noget, der kan eksistere uden for kroppen? »Her ville jeg gerne bruge den åbenhed, som børn har, inden vi får den kultiveret ud af dem. De har endnu ikke lukket ned for deres sanser og stiller stadig de spørgsmål, som vækker ubehag hos den voksne. For det er spørgsmål, der ikke nødvendigvis har noget svar. Ikke endnu i hvert fald. Det er ærgerligt, hvis alle den slags oplevelser skal afvises som noget overnaturligt eller sådan new age-religiøst, eller som et puds, din hjerne spiller dig. Hvad hvis der findes noget? Lad os undersøge det som et materiale.« For ikke at lade sig begrænse af sine egne fordomme nedsatte Phie Ambo tre benspænd for sig selv: Hun måtte ikke selv opsøge kilder.De skulle selv komme til hende eller via de kilder, som hun mødte.Filmen skulle følge den kronologi, som den var optaget i - hun måtte ikke snyde i redigeringsprocessen.Og sidst, men slet ikke mindst: Hun måtte ikke stille spørgsmålstegn ved sine kilders verdensbillede.»Det er noget af det, folk har reageret skarpest på: at jeg tillægger en kilde, der måler positive og negative energier med renseribøjler, lige så stor værdi som en forsker.« Men det er der en pointe med, forklarer hun.»Der er enormt mange videnshierarkier i det her samfund. Vi har svært ved at acceptere viden, der ikke er blevet målt og vejet i et laboratorium, men vi glemmer, at viden ikke er statisk. Måske er der en måde at måle ting på, som vi bare ikke har opdaget nu. Vi tror altid, at vi står på toppen af udviklingspyramiden, men der er stadig meget, vi ikke ved.Der sker altid skred, og det kan der også ske i vores levetid.«.Effekt der ikke vil observeresEn central figur i Phie Ambos film er kleinsmeden Lars fra Nordjylland, der har opfundet Power Packen, en lille hermetisk lukket metalcylinder, der indeholder en væske.Lars kalder det en katalysator, men indholdet i metalstaven kommer aldrig i direkte kontakt med omgivelserne.Den er der bare. Phie Ambo filmer, at Lars installerer sin opfindelse i Tivolis ventilationssystem.Her har de massive problemer med, at fedt fra madlavningen ophober sig, og de bruger mange ressourcer på at rengøre det store anlæg.Syv måneder senere er Phie Ambo tilbage og møder en forundret teknisk chef, der oprindeligt var meget skeptisk over for Lars' opfindelse, men må konstatere, at ventilationssystemet nu er næsten lige så rent, som det var, da de installerede Power Packen.På opfinderens hjemmeside beskrives Power Packen: »En Power Pack fungerer teknisk set sådan, at den ' stjæler' af protonerne i den substans, den sættes i forbindelse med. Det ændrer på molekylernes indre bindinger og kan derved forandre stoffernes egenskaber og tilgængelighed.« Men det kan man bare ikke påvise i et laboratorium.Forskellige forskere tester Lars' opfindelse i et kontrolleret lukket miljø og forsøger at påvise opfindelsens effekt. Men den effekt, som landmændene kan se på deres marker og i deres gylletanke, og som fødevareindustrien kan se i deres vandforsyning og siloer, og Tivoli kan se i deres ventilationsanlæg, den kan man ikke påvise med DTU's metoder.Når de forsøger at observere og måle en forandring i substanser og processer, så sker den ikke.Hvad betyder det så? Betyder det, at der er et eller andet i den ukontrollerede virkelige verdens kaos, der er nødvendigt for Power Packen, som vi bare ikke kan måle endnu? Betyder det, at en proces forandrer sig, fordi den bliver observeret? Og hvordan endte vi her, når det egentlig skulle handle om bevidsthed? »Der er meget viden, vi går glip af, hvis vi kun tager udgangspunkt i det, vi ved i forvejen,« siger Phie Ambo.På den måde taler Phie Ambos metode og filmens fokus sammen.»Hvis ikke jeg havde sat de tre benspænd for mig selv for at undgå mit eget dømmende verdensbillede, så var jeg aldrig havnet i en ventilationsskakt i Tivoli. Så havde jeg lavet en helt anden film om bevidsthed på den måde, som jeg har lavet film på i mange år. Man leder altid efter de ting, man har set før, men hvordan opnår man så ny viden?«... når du kigger væk er sidste del af en trilogi, der undersøger forholdet mellem mind and matter. Første film, Mechanical Love, undersøgte, om man kan programmere en sjæl ind i en robot, anden film, Free the mind, handlede om meditations helende potentiale.Hun beskriver selv trilogiens sidste del som en ' splintret film', og hun tvivler på, at den vil danne skole, men hun ved godt, at hun ellers har gjort det.Selv om den måske er splintret, så er... når du kigger væk stadig meget personlig. Vi starter hjemme i datterens soveværelse, og Phie Ambo træder ofte selv ind i billedet eller henvender sig direkte til beskueren og blotlægger sin tvivl.»Det er den mest ærlige måde at lave film på. Det objektive findes ikke. Du kommer et sted fra, og det, du vælger at filme, forstærkes. Når man går rundt med et kamera, så har mennesker en tendens til at gøre det, som de tænker, at du gerne vil have skal ske. Det er jo meget smukt, fordi det handler om, at de gerne vil have tingene til at lykkes for dig, men det betyder også, at du ikke kan lade, som om det er objektivt. Med denne film forsøgte jeg at undgå det ved at lade tilfældighederne råde, så jeg ikke vidste, hvad jeg skulle med det, at jeg pludselig stod med to renseribøjler i hænderne.« Det, der alligevel gør Phie Ambos blik tydeligt i... når du kigger væk, må netop være det holistiske menneskesyn.Jeg genkender måden, Phie Ambo har lavet... når du kigger væk på, i hendes begrundelser for at stifte Den Grønne Friskole. Hun laver også koblingen selv, når hun taler om kleinsmeden Lars, der har lavet en opfindelse, som virker, men hvis effekt ikke kan måles og vejes.»Lars har siddet uden for døren hele sin skoletid. Jeg synes, det er så ærgerligt, at vi ikke kan finde ud af at tillægge det, han kan, den samme værdi, som det forskerne på DTU kan. Der er mange som Lars, der har knækket nakken på, at de ikke passede ind i skolesystemet.Vi har reduceret håndværksfagene til et minimum, fordi vi ikke forstår, hvor meget læring, der er i at arbejde med sine hænder. Det, der ikke kan måles, har også effekt.« Den Grønne Friskole opererer ikke med klassetrin, og undervisningen er i høj grad præget af, hvad eleverne selv finder interessant at arbejde med. Skolen arbejder i projekter i stedet for i et normalt skema, og særligt vigtigt er det, at børnene altid ved, hvorfor de lærer det, de lærer.Der findes ingen karakterer på Den Grønne Friskole. Metode går forud for indhold, og eleverne arbejder sammen på tværs af alder.Phie Ambo taler om, at barnet ankommer til skolen med et rigtig godt udgangspunkt i Danmark.»Vi har en masse konventioner i vores samfund, der handler om frihed og tillid. Langt de fleste børn føler et stort ansvar for fællesskabet og bliver først glade, når andre også er glade. De er enormt rummelige.Hvis vi ensretter dem for meget og forventer det samme af alle, så mister de den evne til at rumme forskellighed, som de kommer med.« - Hvad mener du egentlig, når du siger ' børn'? »Jeg er helt med på, at når man laver en demokratisk skole, som vi gør, så er det baseret på et bestemt menneskesyn. Der hører det til, at du er nødt til at tro på, at barnet er et fuldstændig fantastisk potentiale, som skal udvikles, men som ankommer med en hel palette af evner, og vi er sådan set bare fødselshjælpere omkring det. Hvis man ikke tror på, at når mennesket kommer, så vil det dybest set det gode, så kan man ikke lave en skole, hvor man frisætter barnet i så høj grad, som vi gør. Så er man nødt til at lave restriktioner, som kultiverer dem og sikrer, at de ikke skader hinanden.« - Men er barndom sådan en slags romantisk naturtilstand? »Nej, det er ikke sådan, at jeg forestiller mig, at man bare kan sende en flok børn ud i en jungle, og så vil der komme noget helt fantastisk ud af det. Det er jo i et samspil med nogle voksne, der faciliterer det. De kan ikke undvære de voksne, men jeg tror bare, at voksenrollen f. eks. i skolen ser helt anderledes ud.« - Kræver det ikke en meget ressourcestærk baggrund at magte det? »Uanset hvilken social klasse de kommer fra, så er der mange fællesnævnere i danske børn, der handler om at tage ansvar for fællesskabet.Det kunne vi godt tale mere op. Så kan der være nogle, der har udviklet nogle strategier for at overleve, som kan virke hensynsløse, men jeg kan se, at de vil grundlæggende det samme.« På børnenes byggeplads, den tomme og tilgroede grund på Amager, hvor Phie Ambo netop nu filmer sin næste film, der skal handle om fremtidens skole, viser hun mig en hule, som nogle af børnene startede med at bygge. Nogle af skolens nye børn, fortæller hun.»De gjorde oprør og gemte sig i denne hule, men da de fandt ud af, at de voksne ikke gjorde modstand mod deres protest, så holdt det lige så stille op med at være det. De indrettede hulen med små hyggelige siddepladser til gæster, næsten helt småborgerligt,« siger Phie Ambo og griner.»Oprør er jo ikke en følelse, der er rar at være i ret længe ad gangen.Den kan ligesom ikke så meget andet end det.« Det var egentlig meningen, at filmen om fremtidens skole bare skulle være en enkeltstående film, men måske bliver det alligevel også en del af en serie.»Jeg kan mærke, at jeg ikke er helt færdig med at undersøge det her med medborgerskab. Hvordan genopfinder man folks tro på, at de selv kan præge deres omgivelser?« Phie Ambo har i hvert fald ikke mistet sin.anbr@information.dk Jeg tillægger en kilde, der måler energier med renseribøjler, lige så stor værdi som en forsker Phie Ambo Filminstruktør.
Instruktør Phie Ambo danner skole. Både med sit kamera og på Amager. Og de to ting hænger sammen via det holistiske verdenssyn, at også de ting, der ikke kan måles, kan have effekt.
Hamrende koldt er det, og tanken om at blive fragtet rundt i byen på bagsædet af en stor lun borgmesterbil er tillokkende. Men det bliver der ikke noget af.Vi skal ud at se på ghettoer - både for de rige og for de fattige - og undervejs tale om den blandede by med Københavns nyligt tiltrådte teknik-og miljøborgmester, Ninna Hedeager Olsen fra Enhedslisten.Og i lighed med sin forgænger, partifællen Morten Kabell har også hun frasagt sig retten til tjenestebil med chauffør.Så vi skal cykle.Men heller ikke borgmestre fra Enhedslisten er immune over for kulde. Så da vi mødes ved medborgerhuset på Islands Brygge, foreslår Ninna Hedeager Olsen - som, siger hun selv, er en frossenpind - at vi indleder interviewet inde i medborgerhusets café, og det giver god mening.Hun er oprindelig jyde, født og opvokset i Hammerum øst for Herning, og flyttede tiltrukket af storbyens mangfoldighed og muligheder til hovedstaden i 2001. De første to år boede hun på Vesterbro, nærmere bestemt i Dybbølsgade, og det var en bydel under total forandring, hun dengang landede midt i.»Det var et Vesterbro, som var ved at blive byfornyet - eller byfordyret, som vi sagde i studenterbevægelsen, hvor jeg var aktiv. Man renoverede på en måde, hvor det var ret tydeligt for os unge, at politikerne havde en plan om at byfordyre de fattige ud«, siger Ninna Hedeager Olsen.Og det var jo ikke nogen hemmelighed, at det var det, man ville: Byen havde været ved at gå fallit, og der boede stort set kun studerende, fattige og pensionister. Og nu ville man gerne have familier og gode skatteborgere til at bosætte sig.»Ja, men vi mente, at det var forkert på den måde at spekulere i, hvordan man kunne gøre det for dyrt for de fattige at bo i byen«. Men det handlede vel om at skaffe ordentlige lejligheder og grønne gårde, man faktisk kunne opholde sig i. Var det ikke i orden? »Det er på mange måder et dilemma.Det skulle jo ikke blive ved med at være et København med fjerde baggård, hvor folk blev syge af at bo. Jeg synes da, det er superlækkert, at der er grønne gårde. Men hver gang vi renoverer og gør byen lækker, er der også nogle mennesker, som ikke har råd til at bo der mere. Så det er hele tiden det der med, hvordan vi får en god by, uden at huslejen stiger helt vildt. Det er supervigtigt«. Så vi vil gerne have grønne gårde og gode boliger. Men det er jo ikke gratis. Kan man få det, uden at det bliver for dyrt for nogle? »Det handler jo om, hvordan vi kan skabe en god by og fælles gode byrum med skattekroner i stedet for med beboernes huslejer. Noget af det rigtig ærgerlige i 90' erne, lige inden jeg flyttede til, var, at kommunen på det tidspunkt blev tvunget til at sælge alle de kommunale lejeboliger.Og da Fogh-regeringen kom til i 2001, blev andelskronen givet fri, så andelsboliger heller ikke længere er noget, almindelige mennesker har nemt ved at komme ind i. Det er en voldsom udvikling, både at de kommunale lejeboliger er forsvundet, og at andelslejligheder er blevet næsten lige så dyre som ejerboliger«.Gerne 100 procent almentEn del af løsningen på problemet er, mener Ninna Hedeager Olsen, at bygge flere almene boliger. Mange flere.»Før i tiden var det, at man ikke havde et sted at bo, nok til, at man fik anvist en bolig.Sådan er det ikke i dag. Nu er det kun folk med massive problemer, psykiske og fysiske sygdomme og måske misbrug, som får anvist en bolig. Men ideen er jo, at almene boliger skal være for alle. Derfor skal der bygges meget mere alment, hvis den almene sektor både skal være ene om at løfte opgaven med boligsocial anvisning og samtidig også være en mulighed for helt almindelige familier«. Planloven giver mulighed for, at 25 procent af områderne med nye lokalplaner bliver udlagt til almene boliger..»Jo. Men hver gang man bygger et nyt boligområde, bygger man så også 75 procent, som vi ikke har anvisningsret til, og som er sindssygt dyre, og med den prisudvikling, vi har... 25 procent almene er jo slet ikke nok«. Så Ninna Hedeager Olsen så gerne, at der i nogle områder kunne bygges 100 procent alment.»Man kan sagtens skabe en by med gode blandede boligformer uden at have blandede ejerformer. Hvis vi som alment byggeri bygger både rækkehuse, store lejligheder, seniorbofællesskaber og ungdomsboliger i samme område, så får vi en blandet by med beboere, der virkelig bruger byen. Problemet lige nu er, at vi har en by, der er enormt opdelt«. »Vi kan sige, at nu vil vi have et område her med billige boliger, men det gør jo ikke, at hele byen bliver blandet. Det kræver, at vi får lov at rykke ind i Indre By, Østerbro og langs havnen og købe op og lave om til almene boliger. Eller at kommunen får anvisningsret til det private udlejningsbyggeri. Statsministeren har sagt, at vi skal kunne rive boliger ned i ghettoerne for at få mere blandede områder.Men altså, de områder, hvor vi har den mest homogene befolkningssammensætning, det er de der parallelsamfund, hvor der kun bor rige folk...«. Der er vel også parallelsamfund i Mjølnerparken? »Jeg synes, at Mjølnerparken er meget mere mangfoldig. De virkelige parallelsamfund er der, hvor der kun bor rige mennesker, der minder om hinanden og lukker sig enormt meget om sig selv og ikke løfter noget som helst fælles ansvar for samfundet, og som nogle gange endda rejser hegn rundt om deres boligområder.Hvis det er der, statsministeren vil rive ned, så kan vi begynde at snakke om det«. Ninna Hedeager Olsen ler. Og nu skal vi ud i kulden.Næsten spøgelsesagtigtVi cykler sydpå ad Islands Brygge med kurs mod Havnestaden. Et område, som blev opført mellem 2000 og 2012, og hvor kun 4 procent af boligerne er almene. Her er der systematisk bygget for at tiltrække solide skatteborgere. Og Ninna Hedeager Olsen er mildt sagt ikke begejstret for udsigten til de 8-etagers boligblokke med store altaner og ud mod havnefronten det spektakulære Gemini Residence - to gamle siloer til sojabønner, som nu er ombygget til luksuslejligheder.»Det er en enormt død by. En by, hvor folk bor, men ikke er. Der er helt tomt nu, hvor alle er på arbejde. Det er enormt trist, når vi ikke blander byen mere«. Men der er da masser af kontorarbejdspladser her i området.»Det er rigtigt. Men det hele er meget ens. Jeg synes, her er trist. Ikke nogen detailhandel, ingen små butikker«. Du er borgmester for teknik-og miljøforvaltningen, som står bag lokalplanen for et område som dette. Det er vel der, det starter? »Men det er flertallet i Borgerrepræsentationen, der bestemmer, og de har ønsket, at det skulle være sådan her. Man har ønsket at byforny sig af med en type borgere, man ikke har villet have her. Det synes jeg er enormt trist. Det er blevet en rigmandsghetto«. Men uanset om der havde været 25 procent almene boliger og ikke 4, så havde der ikke være flere mennesker på gaden? »Det er rigtigt«, indrømmer Ninna Hedeager Olesen.En lille kilometer længere sydpå ligger Havnevigen. En kunstig lagune med offentlig strand på den ene side og på den anden 3-etagers rækkehuse, som koster i omegnen af 10 millioner kroner.Er det ikke en del af en by, at der også skal være noget så luksuriøst som det her? »Jo, jo, men hvis man byggede det alment, var det ikke lutter rige københavnere, der kunne bo sådan et dejligt sted som her«. Vi kigger os omkring. Her er ingen - som i ingen - mennesker at se. Her er næsten spøgelsesagtigt, bemærker borgmesteren, som igen efterlyser noget erhverv, der kunne give lidt liv.Har du ikke en romantisk forestilling om, hvad erhverv betyder i København i dag? Vi er jo lige kørt forbi en masse kontorarbejdspladser.De giver da ikke noget liv? »På Nørrebro, hvor jeg selv bor, vil du jo aldrig kunne finde et sted, hvor du ikke kan se et eneste menneske, som her. Jeg synes, det er vildt mærkeligt at stå midt i en bydel, og lige meget hvor vi kigger hen, kan vi ikke få øje på et eneste menneske.Vi er virkelig de eneste her. Lad os lave bydele, hvor der også er mennesker om dagen, når folk er på arbejde. Det skaber også trygge byer. At der er mennesker, også om aftenen, når vi har fri, og om dagen, når vi er på arbejde«.Tilskud kræver nye loveVi skrår ind over Amager Fælled med kurs mod sidste stop på vores lille ghettotur: Urbanplanen.Et klassisk alment boligbyggeri, som de blev opført i 1960' erne og 70' erne med en blanding af rækkehuse og ens boligblokke på 5 etager. En del af området, Hørgården, har tidligere været med på ' ghettolisten' over Danmarks mest udsatte boligområder.Ninna Hedeager Olsen vender tilbage til problematikken om anvisningsretten, der hviler som et tungt åg på den almene sektors skuldre og ifølge borgmesteren er skyld i mange af de problemer, et område som Urbanplanen slås med.»Det betyder, at mennesker, som ikke har så mange ressourcer i deres liv, bliver koncentreret i bestemte områder. Vi har brug for, enten at kommunen kan købe lejligheder, som kan anvises, og får anvisningsret til det private udlejningsbyggeri, eller at man kræver, at en procentdel af andels-og ejerlejlighederne skal kunne anvises. Og at kommunen kunne få lov at give huslejetilskud. For huslejerne i det private er for høje for dem, som har brug for at få anvist en lejlighed. Men det kræver alt sammen ny lovgivning«. Og at de private udlejere og andelsforeninger påtager sig et socialt ansvar.»Ja, og det synes jeg ville klæde os, der bor i andels-og ejerlejligheder at tage på os«.kim.faber@pol.dk Det er enormt trist, når vi ikke blander byen mere.Fakta: BLÅ BOG Ninna Hedeager OlsenFødt 4. december 1980 i Hammerum.Hf-eksamen i 2001. Næstformand i hf'ernes landsorganisation LAK 2001-02.Cykelbud i Nørrebros Handelstandsforening 2002-04.Uddannet cand. techn. soc. fra Roskilde Universitet i 2010.Lektor på Professionshøjskolen Metropol 2010-17.Medlem af Borgerrepræsentationen i København for Enhedslisten fra 2014.Beskæftigelsesordfører og medlem af beskæftigelses-og integrationsudvalget frem til sommeren 2017, hvor hun skiftede til teknik-og miljøudvalget.Teknik-og miljøborgmester fra 1. januar 2018.Bor sammen med sin mand i en andelslejlighed på Indre Nørrebro.
INTERVIEW Københavns nye teknik-og miljøborgmester vil svært gerne have en by, hvor der er langt bedre plads til mennesker, som ikke tjener en bondegård. Men, siger hun, det kræver masser af ny lovgivning.
To af ejendomsbranchens stærke selskaber er gået sammen i joint ventures, der tilsammen sikrer nybyggeri af boliger for 3,4 mia. kr.  
Nrep og Arkitektgruppen er  gået sammen i to fælles selskaber, der i de kommende år skal skal udvikle op mod 1000 boliger på Amager . 
Han er blandt andet sigtet for drabsforsøg, og under et grundlovsforhør ved Retten i Næstved blev den 50-årige mand i går varetægtsfængslet frem til 11. oktober.Manden blev anholdt af politiet på Amager klokken 20.52 lørdag aften efter en sand menneskejagt, der varede i godt 10 timer.Den opsigtsvækkende sag begyndte lørdag formiddag, da to betjente fra Sydsjællands og Lolland-Falsters Politi rykkede ud til en anmeldelse om uro i Veljø syd for Næstved. Her skød den 50-årige ifølge sigtelsen en anden mand i benet.Den 50-årige truede herefter betjentene, der ankom til stedet, med et skydevåben, hvorefter de affyrede varselsskud mod manden, der flygtede fra stedet.Stjal syv biler under flugtenEfterfølgende truede og stjal han, ifølge sigtelsen, den første af en lang række biler, hvorefter han begyndte den timelange flugt fra politiet.»Det alvorligste forhold, som jo også er det, der indleder forløbet, er drabsforsøget på en anden mand, der bliver ramt af skud i benet. Offerets tilstand er stabil, men han er stadig indlagt og har - så vidt vi har fået oplyst - ikke været i livsfare. Derudover sigtes den 50-årige blandt andet for en del røverier og brugstyverier af biler, ulovlig tvang og trusler på livet,« siger vicepolitiinspektør ved Sydsjællands og Lolland-Falsters Politi Søren Ravn-Nielsen til BT.Hamrede en økse i en bil50-årige at true sig til adskillige biler fra tilfældige borgere, ligesom han ifølge sigtelsen skal være trængt ind i et hus i Næstved, hvor han stjal nøgler til endnu en flugtbil. Undervejs i flugten forsøgte to andre biler på et tidspunkt at spærre gerningsmandens flugt med det resultat, at den 50-årige steg ud af sin flugtbil og hamrede en økse ned i motorhjelmen på den ene af bilerne.Menneskejagten endte først lørdag aften på Amager i København, da en politipatrulje anholdt den 50-årige i en stjålet blå Kia Rio, som tidligere på dagen var blevet efterlyst. I alt nåede han at stjæle syv biler, inden politiet pågreb ham.»Det er en meget udsædvanlig sag. Vi kan endnu ikke sige noget om motivet, det arbejder vi på at klarlægge i løbet af de kommende dage,« siger Søren Ravn-Nielsen.Den 50-årige mand nægtede sig i går skyldig i at have skudt en anden mand i benet under grundlovsforhøret, som foregik for lukkede døre. Han valgte ikke at kære beslutningen om varetægtsfængsling.jchr@bt.dk 

Da jeg havde boet herude i 14 dage, blev jeg inviteret med i en spiseklub.Man skal være over 50 år for at være med i den. Vi er 12 mennesker, der spiser sammen den første onsdag i hver måned, og det er smadderhyggeligt.Vi skiftes til at spise hos hinanden, og lige nu er klubben lukket for nye medlemmer, for det er jo begrænset, hvor mange mennesker folk har plads til. Det er altid hverdagsretter, vi serverer. Selv om klubben har det ' ydmyge' navn extreme cuisine.Der er 133 haver i foreningen PF Elmegården, og jeg vil tro, at der bor børnefamilier i omkring 50 procent af husene.Alle børnefamilierne har en børnespiseklub og spiser sammen hver anden uge.Den klub er vokset så meget, at de har været nødt til at dele den op i små og store børn. De kom op over 80 personer, og man kan maksimalt sidde 80 i vores fælleshus, hvor klubben spiser.Mit hus er 90 kvadratmeter, og grunden er 399. Jeg ejer huset, mens haven er en andelsgrund, som jeg lejer og har brugsret til. Økonomisk betyder det meget.Man betaler haveleje i stedet for grundskyld. Det ville være meget dyrere for mig at sidde alene i et almindeligt hus, hvor jeg skulle betale grundskyld.Og jeg ville slet ikke kunne finde et hus i København til de 1,875 millioner kroner, jeg gav for det her, da jeg købte det for tre et halvt år siden. Bare på de få år er priserne på husene her i øvrigt steget så meget, at mit hus i dag ville koste næsten det dobbelte.Jeg er opvokset på Amager, har altid boet på Amager og er meget lokalpatriot.Da jeg flyttede herud, kom jeg fra en andelslejlighed. Jeg havde et ønske om at få en overskuelig have. Og så ville jeg gerne sikre min alderdom. At sætte alle pengene ind på en pensionsopsparing forekom mig dræbende kedsommeligt.I stedet købte jeg huset her og betaler så meget af på lånet til det, at en stor del er betalt ud, når jeg går på pension.Fire dage om ugen er jeg administrativ koordinator hos Copenhagen Film Company, der laver corporatefilm for blandt andre Mærsk og Vestas. En dag om ugen er jeg på Zentropa, hvor jeg tidligere har været forstanderinde i ti år. Nu holder jeg deres arkiv ved lige. Derudover laver jeg noget for Peter Aalbæk Jensens eget firma Himmerige. Så jeg får lønsedler fra Himmerige. Det er der ikke mange, der kan sige.En squash på 800 gramJeg brænder for min have, den er mit et og alt. Jeg har altid haft behov for at have have. Da jeg var 23 år gammel og flyttede ind i en lejlighed for enden af Holmbladsgade, lånte jeg en Kangohammer, bankede noget beton op ude i gården og lavede en gårdhave.Nu har jeg masser af blomster, jeg har træer, og jeg har højbede med kål og krydderurter, almindelige agurker og sylteagurker, rabarber og squash. Jeg er vegetar, så jeg er jo nærmest selvforsynende lige nu. Jeg havde sat tre squashplanter.Det havde måske ikke helt været nødvendigt. De bliver enorme. Forleden høstede jeg en squash på 800 gram. Den har jeg levet af i tre dage.Indtil for nylig stod der et skur derovre.Så gjorde en af naboerne mig opmærksom på, at jeg havde aftensol i skuret.Nu har jeg pillet en side af, klunset nogle gamle vinduer og i stedet lavet det om til et rum, jeg kalder en lounge. Sidste uge drak jeg kaffe i loungen sammen med nogle af damerne nede fra vejen. Vi drak aftenkaffe, mens regnen stod ned uden for.Det her hus, det er fuldstændig, som jeg kunne ønske mig det. Jeg vågner lykkelig op hver morgen. Her bliver jeg, det kan jeg godt garantere.dorte.hygum@pol.dk .Fakta: SÅDAN ER DET at bo i..I 6 uger tager Politiken ud i sommerlandet og spørger forskellige mennesker, hvordan det er at bo i campingvogn, husbåd, storkollektiv og andre alternative boformer.Dette er fjerde artikel i serien. De første blev bragt 8., 15. og 22. juli.
For tre et halvt år siden købte Britta Hansen et kolonihavehus på Amager i foreningen PF Elmegården, hvor der er bopælspligt. Og den 56-årige administrative koordinator i filmbranchen er så glad for at være her, at hun aldrig vil flytte herfra.
Det gav rockerslag at se ud, som han gjorde. 
Forfatteren Tomas Lagermand Lundme overlevede i mange år på en fantasi om, at det var sejt at lide og være ulykkelig. 
D et kunne være et afsnit af det dansksvenske TV-drama »Broen«. Men den dramatiske sag om ubådskaptajn og opfinder Peter Madsen, populært kaldet Raket-Madsen, er i høj grad virkelighed og kulminerede lørdag, da anklager Louise Nielsen læste en sigtelse om manddrab op for den frihedsberøvede Madsen.Anklagemyndigheden mener, at Madsen skal have dræbt en 30-årig svensk journalist, Kim Wall, der var med på ubåden for at skrive en reportage.De stævnede sammen ud fra Refshaleøen torsdag aften ved 19-tiden, og i retten lørdag sagde anklageren, at drabet skal have fundet sted på et endnu »ukendt sted« og et »ukendt tidspunkt«. Den solbrune Madsen, der var iklædt en blå T-shirt med påskriften »Københavns Fængsler«, blå bukser og sorte Converse-sko, erklærede sig ikke skyldig. Han har forklaret, at han satte Kim Wall af igen ved Refshaleøen kl. 22.30 torsdag aften. Imidlertid ringede Walls kæreste til myndighederne natten til fredag og fortalte, at hun ikke var kommet hjem fra sejladsen.Fredag formiddag havarerede og sank ubåden i Køge Bugt syd for Amager, men Madsen nåede at blive reddet af en privat motorbåd.Familien til Kim Wall, der stammer fra den skånske by Trelleborg, udtalte sig lørdag eftermiddag kortfattet om hendes forsvinden.»Det er med stor bestyrtelse at vi, hendes familie, har modtaget beskeden om, at Kim savnes efter en reportageopgave i Danmark.Vi tror og håber inderligt på, at hun bliver fundet i god behold,« skriver hendes familie i en kommentar ifølge den svenske avis Expressen.Der var lørdag eftermiddag så stor interesse for grundlovsforhøret fra journalister fra begge sider af Øresund - »nærmest hele verdenspressen« kaldte anklageren det - og pårørende, at forhøret blev rykket til en større sal.Alle tilhørere blev imidlertid bedt om at forlade grundlovsforhøret, som blev holdt for lukkede døre, da dommer Kari Sørensen vurderede, at der undervejs kunne komme oplysninger frem, som dels kunne skabe forhindringer for politiets efterforskning, dels kunne krænke pårørende til den forsvundne Wall.Efterfølgende blev det fra rettens side op lyst, at Peter Madsen er blevet sigtet for uagtsomt manddrab og varetægtsfængslet i 24 dage.Dermed er der fortsat dyb mystik om sagen med en kendt opfinder og hans store ubåd i hovedrollen.»Nautilus« i centrumIfølge journalisten Thomas Djursing, der for et par år siden udgav en bog om Peter Madsen, har »Nautilus« -ubåden tidligere spillet en central rolle under en spektakulær raketprøveopsendelse i 2011 fra Østersøen nær Bornholm.Dengang fragtede Peter Madsen egenhændigt den tonstunge løfteraket Heat 1x fra København til farvandet ud for Nexø ved hjælp af sin ubåd, hvilket vakte stor opsigt. Det lykkedes tilmed at få raketten til at flyve knap tre kilometer op i luften.Under hjemturen blev ubåden imidlertid ramt af en batterieksplosion og først for relativt nylig er den efter en omfattende renovering blevet taget i brug igen.»I de seneste uger har Peter Madsen brugt »Nautilus« til at trække en affyringsplatform frem og tilbage i området omkring Københavns Havn. Hele ideen med at sætte »Nautilus« i vandet igen var at trække affyringsplatformen til Nexø, hvor han har haft planer om at affyre sin egen raket her i sensommeren,« fortæller Thomas Djursing.Peter Madsens plan kolliderede imidlertid frontalt med en næsten identisk plan fra hans gamle og i dag konkurrerende raketforening Copenhagen Suborbitals. Også her har man med myndighedernes godkendelse planer om at affyre en anden selvudviklet raket i weekenden 26.-27. august fra nøjagtig samme område.Så sent som onsdag aften 9. august offentliggjorde Peter Madsen imidlertid et blogindlæg på ing. dk, hvor han fortæller, at han trækker sig. Som han skrev: »Så jeg vælger, efter at have overvejet det grundigt, at vi først opsender når CS (Copenhagen Suborbitals, red.) har opsendt. Dermed respekterer vi både argumentet om »først til mølle« og argumentet om »stil dig bagerst i køen«, og det må så være hævet over enhver tvivl, at jeg ikke chikanerer CS i denne sammenhæng.« Ved søsætningen i København i 2008 af »UC3 Nautilus« var den verdens største privatbyggede ubåd og vakte stor international opsigt.Bl. a. har den været centrum for kunstinstallationer, hvor der blev danset ballet på dækket.Ifølge avisen Ingeniøren er den 33 ton tunge og næsten 18 meter lange ubåd konstrueret til at kunne dykke helt ned på 470 meters dybde, men har angiveligt aldrig været længere nede end ca. 40 meter.»Nautilus« har plads til op til otte mand, men kan betjenes af et enkelt besætningsmedlem, som typisk har været den stærkt passionerede Peter Madsen, der i dag står som ubådens of-ficielle ejer.Lørdag arbejdede et bjærgningsfirma ihærdigt med at bjærge ubåden i farvandet syd for Amager, hvor den lå på seks-syv meters vand.BjærgningenIfølge vicepolitimester i København Politi Jens Møller Jensen forventede man i går, at ubåden først ville være helt bjerget og på land sent lørdag aften. Derefter vil »Nautilus« blive underkastet en række tekniske undersøgelser.Peter Madsen blev fredag formiddag reddet af en motorbåd, umiddelbart efter at han ifølge sin egen forklaring var kommet i akutte vanskeligheder på sin ubåd.Efter redningen sagde han til TV 2 News, at han havde fået problemer med en ballasttank, og at det gik helt galt under det efterfølgende forsøg på reparation. Ballasttankene kan pumpes med både vand og luft og anvendes til at få ubåden til enten at synke ned eller hæve sig.»Så tog det cirka 30 sekunder for »Nautilus« at synke, og jeg kunne ikke lukke lugerne eller noget som helst,« sagde ubåds-og raketmanden, før han blev kørt bort af politiet.Militærhistorikeren og ubådsekesperten Søren Nørby siger til BT, at Peter Madsen i givet fald har været yderst heldig.»Hvis hans historie passer, har han været utroligt heldig med, at der var et fartøj lige i nærheden, som kunne redde ham i land, for ellers var han kommet til at ligge i vandet i lang tid og skulle have svømmet hele vejen ind til stranden,« siger han.Politiet eftersøger fortsat vidner, der måtte have set den 30-årige og meget internationalt orienterede svenske journalist, efter at hun ifølge Peter Madsen blev sat af på spidsen af Refshaleøen sent torsdag aften.Hun beskrives som 160 cm høj og spinkel samt med rødbrunt hår og grønne øjne. Hun var iført en orange bluse med lange ærmer, en sort og hvidblomstret nederdel, nylonstrømper og gummisko.evju@berlingske.dk ,lha@berlingske.dk Fakta: OVERBLIK: Ubådssagen fra eftersøgning til drabssigtelseEn ubåd med to om bord meldes natten til fredag savnet. Én person dukker op, og han varetægtsfængsles efterfølgende for uagtsomt manddrab. Her er et overblik over forløbet. Sagen om den hjemmebyggede ubåd UC3 Nautilus udviklede sig dramatisk fra først at være eftersøgt til en drabssigtelse af ejeren, Peter Madsen. Her er et overblik over forløbet: Torsdag: Omkring klokken 19: En 30-årig kvindelig svensk journalist sejler sammen med ubådsejeren ud fra Refshaleøen i UC3 Nautilus. Vidner ser kvinden og ubådsejeren stå sammen i ubådens tårn.Klokken 19.30: Ubådsejeren ringer til en ven, Christoffer Meyer.Ubådsejeren har en aftale med Mey er om at fremvise ubåden på Bornholm fredag klokken 14.Omkring klokken 22.30: Ejeren af ubåden har oplyst, at det er omkring dette tidspunkt, at han har sat kvinden i land ved restauranten Halvandet på Refshaleøen i København.Efter klokken 22.30: En endnu unavngiven mand modtager en SMS fra ubådsejeren om, at fredagens tur til Bornholm er aflyst. Manden sender en SMS til ubådsejeren, hvori han spørger ind til, hvorfor turen er aflyst. Den SMS bliver ikke besvaret.Fredag: Omkring klokken 02.30: Kvindens kæreste kontakter søredningstjenesten Joint Rescue Coordination Center, JRCC, efter at hun ikke er vendt tilbage fra prøvesejladsen.Klokken 02.51: Lyngby Radio forsøger at kontakte ubåden, men får intet svar.Klokken 03.39: JRCC kontakter Københavns Politi og oplyser, at der muligvis er indtruffet en søulykke.Klokken 07.11: Lyngby Radio udsender en alarm til skibsfarten i Øresund og den østlige Østersø om, at den skal holde udkig efter den savnede ubåd.Klokken 10.14: JRCC får besked fra skibe og lystbåde i området syd for Drogden Fyr om, at ubåden befinder sig i Køge Bugt.Klokken 10.30: Der er radiokontakt med ubåden, og ejeren forklarer, at ubåden havde tekniske problemer, men at der ikke er tilskadekomne. Ubåden sætter kurs mod havn.Omkring klokken 11: Et vidne på en båd ser ejeren i ubådens tårn.Ubådsejeren forsvinder ned i ubåden i kort tid, hvorefter han på ny kommer til syne. Herefter begynder ubåden at synke, og ubådsejeren springer i havet. Kort efter er ubåden forsvundet. Ejeren bliver reddet af en lystsejler i motorbåd, der sejler ham i land.Klokken 11.30: Ubådsejeren ankommer til Dragør, hvor han forklarer, at der havde været problemer med ubådens ene ballasttank. Da han forsøgte at reparere problemet, gik det galt, og ubåden sank. Ubådsejeren bliver kørt til politiets Station City på Halmtorvet i København til søforhør.Klokken 13.30: Københavns Politi melder, at det vil sende dykkere ned i ubåden, der ligger på syv meters dybde. Det er dog ikke muligt at komme ind i denne, fordi den ligger ustabilt og flytter sig fra side til side.Klokken 17.44: Københavns Politi udsender en pressemeddelelse om, at ubådsejeren er anholdt og sigtet for drab på den svenske kvinde. I forbindelse med anholdelsen sikrede politiet sig ubådsejerens tøj, som undersøges for spor, der kan hjælpe til opklaringen.Lørdag: Københavns Politi oplyser, at de vil tjekke overvågningskameraer på Refshaleøen for at se, om kvinden blev sat af torsdag aften ved 22.30-tiden, som ubådsejeren har forklaret.Kort før klokken 10 blev bjærgningen af ubåden indledt. Ubådsejeren sigtes for på en ukendt måde at have dræbt den svenske journalist torsdag.Klokken 16.45. Ubådsejeren væretægtsfængsles for 24 dage, sigtet for uagtsomt manddrab.Ritzau.
En dansk opfinder i en hjemmebygget ubåd. Et havari på åbent hav. En forsvunden svensk journalist. Og en sigtelse for uagtsomt manddrab.
Da fyrmester Benny Techen for 17 år siden blev ansat på Drogden Fyr mellem Amager og Saltholm, hang en ram lugt af piberøg ved rummene, væggene var beklædt af træpaneler, og gulvtæppet var så langt, " at det selv kunne kravle ud ad døren".Siden har Drogden Fyr fået nyt køkken og opholdsstue, men kniber man øjnene sammen, ligner køkkenet stadigvæk til forveksling et vindue til en søvnig provinsby eller en scene fra en Morten Korch-film med ciseleret glas i kabinettet, kaffe på kanden og et ur, der tikker langsommeligt på væggen.Drogden Fyr er Danmarks sidste bemandede havfyr og kunne denne sommer fejre 80-årsfødselsdag. Lyset blev tændt i fyret den 12. juni 1937 og har brændt lige siden med sin særlige række af lysblink, der gør det muligt for skibene i sejlrenden at adskille Drogden fra andre havfyr. Det udgør samtidig et hjem for 67-årige Benny Techen og de syv andre mænd, der i hold passer fyret og overvåger Drogdenrenden, så Søværnet ved, hvilke skibe der sejler ind i det danske farvand.Der er altid tre mand til stede for at passe fyret, fortæller Benny Techen, mens han viser rundt i " Vagten", hvor ruder på alle fire sider giver udsyn til Østersøen, og computerskærme og store kikkerter viser, at det svenske skib Nossan og kongeskibet " Dannebrog" er i færd med at passere gennem Drogdenrenden.Da Benny Techen blev ansat, passerede 40.000 skibe om året. I dag registrerer bemandingen på fyret omkring 35.000 skibe årligt til det maritime overvågningscenter i Frederikshavn, men til gengæld er skibene langt større end tidligere, fortæller han." Jeg er stolt af det arbejde, vi laver på fyret. Vi er med til at sikre sejladsen i det danske farvand," siger han.Selv har han arbejdet på fyret i 17 år og har ingen lyst til at gå på pension. Arbejdet på fyret er afskåret og dybt afhængigt af vejret, siger han og fortæller om isvintre, der får fyret til at give sig, og uvejr, der isolerer de tre mænd, indtil blæsten igen stilner af." Men jeg synes alligevel, det er attraktivt arbejde. Vi har 20 skemalagte uger om året, mens resten er frihed.Det er ligegyldigt, om du så bor i Tokyo eller New York, så længe du møder op på Drogden om onsdagen," siger han og fortsætter: " Jeg har ikke så meget imod at komme hjemmefra en gang imellem. Men man skal kunne holde til det. På et tidspunkt arbejdede nogle mænd fra Dragør på fyret. De kunne ikke holde ud at se lige over vandet og hjem til Dragør." I 1937 erstattede Drogden Fyr det omkostningstunge fyrskib, der i 100 år havde vogtet det smalle og snævre farvand Drogdenrenden. Som andre danske havfyr blev Drogden Fyr under Anden Verdenskrig besat af tyskerne og blev overmalet med hvid maling. Siden har fyret fået sine rød-hvide bolchestriber tilbage, og i dag er det teknologien, ikke tyskerne, der udgør fyrets største trussel.Men selvom der er snak om at lukke bemandingen på havfyret, er der ingen, der ved, hvordan fremtiden ser ud for fyret, påpeger Benny Techen. For nu fortsætter Drogden Fyr med at være Danmarks sidste bemandede havfyr, og i denne uge udgør Benny Techen, Sidney Jensen og Bent Karlsson vagtholdet.Benny Techen har arbejdet sammen med Bent Karlsson de seneste 15 år, mens Sidney Jensen, " den nye", kom til for otte år siden. De er med tiden blevet som en familie, fortæller Benny Techen, og det er nødvendigt for ikke at støde sig på hinandens kanter og kunne leve 20 uger om året sammen på et fyr, der ikke er meget større end en håndboldbane." Vi er nok en af de sidste arbejdspladser i Danmark, hvor folk sidder klos op og ned ad hinanden i otte dage i streg. Vi kender hinanden og hinandens familier og har et godt samarbejde. Det kan ikke hjælpe noget, at vi ikke kan tåle synet af hinanden, når vi skal bo, arbejde og spise sammen i otte dage i træk," siger han.Livet på fyret er bygget på faste rutiner: Vagt nummer tre laver mad tre gange om ugen, mens de andre to laver mad to gange, og vagt nummer tre står også for at tømme vaskemaskinen, når mændene ankommer til fyret. De faste rutiner dræber diskussionerne om, hvem der gør hvad, for det hele ligger fast, og ingen slipper, siger Benny Techen.Han viser sit kammer frem, et lille rum med en seng, et skrivebord og billeder af tre børnebørn. Benny Techens familie hjemme i Grenaa er vant til, at han tilbringer halvdelen af året inden for fyrets rød-stribede vægge. Nogle gange synes hans hustru selvfølgelig, at det er træls, medgiver Benny Techen." Og når jeg har været hjemme i tre uger og skal herud igen, sker det også, at jeg får en smule ondt af mig selv.Men når jeg først står her igen, er det alligevel sådan..." Han puster ud i et lettelsens suk." Ligesom at komme hjem igen," siger han.Når de tre mænd ikke passer fyret, går tiden med at lave mad, sove en obligatorisk middagssøvn om eftermiddagen, hente vand og olie fra skibet " Gerda IV", der bringer forsyninger til fyret, læse bøger, se fjernsyn og fiske.Vagtholdet er ganske habile fiskere, for et eller andet skal de jo få tiden til at gå med, siger Benny Techen." Vi passer fyret 24-7, som det er blevet så moderne at sige, også juleaften og nytårsaften. Julevagterne går på skift, og så holder vi jul på fyret og spiser flæskesteg, and og julegodter," siger han.Mad udgør en vigtig bestanddel af Drogden Fyr, fortæller han. Tremandsholdet spiser altid sild til frokost, skiftes til at lave aftensmad, og hver onsdag, når de ankommer til fyret, mødes de i køkkenet for at drikke en kop kaffe, spise et stykke franskbrød og indvie hinanden i ugens madplaner. Indbagt blomkål, stegt flæsk, ragout af dyrekølle, andesteg og grillkylling har denne uge indtil videre budt på, og på køkkenbordet ligger en flæskesteg, som skal serveres om aftenen. Der er altid gode forsyninger og et frossent måltid mad i fryseren, hvis vejret skulle slå om og forhindre de tre mænd i at forlade fyret, fortæller Benny Techen." Vi lever godt herude.".thomsen@k.dk 
I år kunne Drogden Fyr fejre 80-årsfødselsdag. Det bolsjestribede stykke danmarkshistorie er landets sidste bemandede havfyr, hvor Benny Techen og hans kolleger lever og arbejder tæt sammen i 20 uger om året for at passe på sejladsen i det danske farvand.
Daglige hovedpiner og en krop, der ikke kunne bevæge sig op til anden sal uden at pruste eller på slemme dage kræve en hvilepause af sin værtinde.Det var indtil for nylig virkeligheden for Danmarks største realitystjerne, Linse Kessler, der kunne høre alarmklokkerne ringe. Direkte ansporet af to dødsfald inden for få måneder fik det 51-årige Linse Kessler til at kigge sig selv i spejlet og tage sit eget liv op til overvejelse.- Der er flere grunde til, at jeg hiver op i mig selv netop nu. Mopper er død, min ven Jurgen er død, jeg er blevet mormor, og jeg vil gerne holde lidt længere. Jeg fik foretaget en helbredsundersøgelse hos lægen for tre-fire år siden, der viste, at mine lunger kørte på halv kraft. Jeg fik at vide, at hvis jeg fortsatte mit liv uændret, ville jeg ikke kunne gå tur med hundene om 15 år. Jeg røg 40 smøger om dagen, forklarer Linse Kessler, da Ekstra Bladet møder hende i Target Powergym på Amager.Her har hun siden februar forsøgt at omlægge sit liv under vejledning af livsstilscoach og personlig træner Veronica Bruun Hansen, der var klar i mælet, da den berømte Bryggen-kvinde henvendte sig. Den livsstil, Linse Kessler førte, skulle ændres, hvis de daglige hovedpiner skulle blive fortid.Sukker hele døgnetFor ikke nok med at hun fyldte lungerne med den sundhedsskadelige røg: Hendes kost bestod næsten udelukkende af usund hurtig mad i form af pomfritter, slik og lækkerier fra grillen eller bageren.- Jeg levede af sukker fra morgen til aften, jeg indtog intet, der ikke var fyldt med sukker. Intet. Og ingen almindelig væske, det var kaffe med sukker og fløde. En aftensmad kunne bestå af en romkugle og en pose vingummi, fordi jeg ikke nåede at købe noget på grillen, inden den lukkede. Sådan tog den ene dag den anden, og sådan har jeg levet hele mit liv, lyder det ærligt fra Linse Kessler, der fortsætter.- Jeg vidste jo godt, at jeg ikke kunne fortsætte sådan, for så går maskinen ned. På et eller andet tidspunkt ville den gå ned, selv om jeg fortæller mig selv, at jeg er vildt stærk og heler hurtigere end andre. At jeg er uovervindelig.Men det er jeg jo ikke.Det er der ingen, der er, og jeg vil rigtig gerne være her for Alba og mine hunde, fortæller hun.Stemningen mellem træneren og Linse er god. De griner, og Linse fortæller muntert, at hun plejer at forestille sig sit eget hoved på Veronicas krop, når hun sidder på bænken med træneren bag sig og kigger på dem begge i spejlet.Godt på vejDe har kun trænet i lidt over to måneder, men er godt på vej. De 40 daglige smøger er blevet til fem-syv stykker.Pomfritterne er røget i skraldespanden sammen med romkuglerne og vingummierne.I stedet har Linse Kessler lært at spise sundt og har de sidste par måneder levet af nødder, skyr, æg, ost og rugbrød, og det har hjulpet.- Der er sket en stor ændring på kort tid. Jeg har tabt fem kilo, og jeg har ikke hovedpine mere. Førhen havde jeg hovedpine i seks ud af syv dage og gerne flere gange om dagen, selv om jeg spiste piller. Jeg prøvede tit at sove det væk, men hovedpinen var der stadig, når jeg vågnede, siger Linse Kessler og fortsætter.- Min krop har råbt og skreget, at jeg skulle gøre noget ved det her. Ikke desto mindre har jeg levet med en kæmpe hovedpine i to år, fordi jeg har ignoreret det. Nu har jeg fået sat de retningslinjer, jeg har brug for, og jeg har faktisk ikke haft hovedpine én eneste gang, siden vi startede. Ikke én. Det er vildt at tænke på, siger hun.Men det er ikke den eneste ændring, der gør, at Linse Kessler smiler ekstra meget for tiden. De mange træningspas har nemlig givet pote.- Mit første mål var at komme op til anden sal uden at pruste eller holde pause.Det behøver jeg ikke gøre mere. Nu kan jeg endda komme op, hvor jeg tager hvert andet trin. Vupti, så er jeg på anden sal og tænker, om jeg skal fortsætte til fjerde, bare fordi jeg kan.ls@eb.dk .Mopper er død, min ven Jurgen er død, jeg er blevet mormor, og jeg vil gerne holde lidt længere Jeg vidste jo godt, at jeg ikke kunne fortsætte sådan, for så går maskinen ned.Fakta: TRÆNINGENDa tiden ofte er presset for en kvinde som Linse Kessler, skal træningen være funktionel. Derfor bliver træningen delt i to - underkrop og overkrop.Da Ekstra Bladet møder Linse Kessler, var overkroppen i fokus. Programmet var lidt kortere end normalt og bestod af følgende øvelser: V Wide Lat Pull Down i Superset med Seated Cable Row V Hyper Extensions i Superset med Machine Crunch V Seated Dumbbell Press i Superset med Lateral Raises V Cable Pushdown i Superset med Biceps Curls En normal træning vil have flere øvelser/sæt/gentagelser.
KAMP: Hvis du fortsætter sådan her, kan du ikke gå tur med dine hunde om 15 år, lød det fra lægerne til Linse Kessler, der nu har lagt sin livsstil om.
Hvilke boligtrends giver status lige nu? Der er tre megatrends - et stærkt fællesskab, naturen ind i boligen og mere teknologi, men på den usynlige, integrerede måde. Megatrends er defineret ved at vare længere tid end tre år, og dermed er vi allerede mere eller mindre bekendte med dem.Fællesskabet er i fokus. Det at være sammen med andre om tingene i livet er en tendens, der er på sit højeste. Du ser det på mange forskellige niveauer. Det kan f. eks. være de populære langborde i samtalekøkkenet. Det er også deleøkonomi: Vi er ikke interesseret i at eje ting, men vil f. eks. gerne lease vores bil eller være med i en delebilordning. Vi ser også en opblomstring i kollektiver. Det er de små kollektiver, hvor f. eks.flere generationer i samme familie lever under samme tag og hjælpes ad i hverdagen. Der er også større kollektiver.Det er de klassiske kollektiver, der tager udgangspunkt i 1970' ernes værdier, f. eks. det planlagte Karise Permatopia, som er 90 boliger, der både er børnevenlige og selvforsynende med økologisk mad og i gåafstand fra stationen i Karise med en 51 minutters togtur ind til København, som de skriver på deres hjemmeside. Det er dog også de mere eksklusive kollektiver, hvor folk vælger dem for at få bekvemmelighed i hverdagen, f. eks. Charlottehaven på Østerbro med servicerede hotellejligheder, hvor der er mulighed for børnepasning, adgang til fælles fitness, restaurant osv.Det grønne element er en stadigt voksende tendens i indretningen - naturen er en modsætning til alt det digitale. Det er igen de her 1970' ertendenser, f. eks. med de karakteristiske grafiske blade fra evt. filodendron eller hængende planter i boligindretningen, fordi folk bliver mere bevidste om, at planterne skaber velvære og et godt indeklima. Det er også urban gardering eller urban farming, lige fra det lille personlige projekt på altanen til de større fælles projekter som f. eks.tagfarmen Østergro i København, der forsyner de 40 medlemmer med grøntsager, honning og æg, eller et projekt som Ø-haven i Aarhus, hvor omkring 300 bybønder dyrker hver deres lille plet med udsigt til Aarhus Bugten. Vi ser det også i arkitekturen, hvor den urbane have bliver mere og mere integreret i selve bygningsværket. Herhjemme er det arkitekter som Vandkunsten, der f. eks. i samarbejde med flere partnere har skabt en bæredygtig løsning til den meget omdiskuterede udvidelse af Ørestaden, som går ind over Amager Fælled; i deres projekt er naturen tænkt ind i flere aspekter med f. eks. bilfrie grusveje mellem bygningerne og bygninger med et lille fodaftryk, så de friholder så meget ufriseret natur som muligt. I udlandet er arkitekter som Penda Architects førende på det område.Et af tidens væsentligste nøgleord er slow living - modsat nutidens fortravlede livsstil. Af samme grund er der også status i ting til boligen som brugskunst, f. eks. håndlavede keramikvaser, eller unikke arvede sager, fordi det er noget, der har en langsomhed over sig i tilblivelsen. Det kan også være selvskabte løsninger.Teknologien flytter mere og mere ind og bliver en del af vores husholdninger, men der er ikke status i at have masser af synlig elektronik. Teknologien skal integreres i vores bolig, som f. eks.Bang &amp; Olufsens nye højttaleranlæg, BeoSound Shape, der med sin opbygning af sekskantede moduler i selvvalgte farvenuancer mere ligner en kunstnerisk væginstallation end et klassisk højttaleranlæg.Fremtiden bliver, at vi får en lille, sød robot på spisebordet, som kan gøre det ud for Siri og hjælpe os med at skrive en indkøbsseddel, dæmpe belysningen, eller hvad nu behovet er.Facebook er også påbegyndt en rejse, som spås at invadere vores hjem i mere fysisk forstand over de næste år. "Facebook 360 surround" hedder Mark Zuckerbergs nyeste påfund. En del af den tanke er, at kameraer bliver integreret i hjemmet - en slags webcams, men med flere linser, som kan optage 360 grader i rummet.Hvorfor er danskerne optaget af bolig og indretning?Det er selviscenesættelse. Hjemmet afspejler os som personer. Hvordan vi indretter vores hjem, handler meget om, både hvem vi er, og hvem vi gerne vil fremstå som. Sådan har det altid været.Hvordan vi gør det, varierer bare fra periode til periode, viser historien om boligindretning.Giver det høj status at have et fint og gennemført hjem?Ja, det er den måde, man brander sig selv på som person. I dag er det private overalt, og vi brander os selv rigtig meget igennem de sociale medier, f. eks. Instagram, hvor vi bliver stadig mere vant til at udstille vores hjem - og derfor tænker mange også i at style hjemmet i små stillleben a la boligmagasinerne.Vi vil gerne være unikke, men i virkeligheden tror jeg, vi bliver mere ens. Vi ser også en udvikling med især unge mennesker, der er blevet så gode til at brande sig selv, at de nærmest glemmer, hvem de selv er!.Hvad bliver den næste trend i boligen?Mine kolleger og jeg snakker meget om kedsomhed - det vil sige, at det kedelige får en ny værdi i hjemmet. Kedsomhed bliver et sjovt buzzword i en verden, hvor vi efterhånden er underholdt konstant.Vi har behov for at kede os, og det kommer til at få forskellige visuelle udtryk, f. eks. med lydabsorberende materialer og en rolig indretning, der giver plads til at kede sig lidt.bolig@jp.dk Fremtiden bliver, at vi får en lille, sød robot på spisebordet, som kan gøre det ud for Siri og hjælpe os med at skrive en indkøbsseddel, dæmpe belysningen, eller hvad nu behovet er.Pernille Kirstine Møller, arkitekt og projektleder, pej gruppen.Fakta: OM PERNILLE KIRSTINE MØLLERUddannelse: Det Kongelige Danske Kunstakademis Skoler for Arkitektur, Design og Konservering og Københavns Erhvervsakademi Stilling: Projektleder ved trendinstituttet pej gruppen, Herning.
Bolig har stillet trendekspert Pernille Kirstine Møller tre spørgsmål om, hvordan danskernes forhold er til deres bolig og boligtrends lige nu.
Det håndværksmæssige niveau er tårnhøjt i galleriet A. Petersen på Amager. Så højt, at man som gæst går storsavlende rundt i det store udstillingslokale.De indbudte japanske kunsthåndværkere er ikke gået på kompromis med en eneste detalje, og helt i tråd med klassiske japanske håndværkstraditioner har de brugt tid og masser af kræfter på hver enkel udstillingsgenstand.Alle har nok set en japansk tekande i støbejern, men som regel er de, man ser i butikkerne i Danmark, for det første skabt i Kina og for det andet fyldt med sjuskefejl.Sådan er det ikke med kanderne hos A.Petersen. De er ganske enkelt perfekte, og havde de en fejl, havde de aldrig fået lov til at forlade Hisao Iwashimizus værksted.Det samme kan siges om lakskålene, der er ultrafine og virker, som om de vejer fem gram, de flettede kurve, porcelænsskålene og papirlamperne.Hele 2017 er afsat til japansk kunsthåndværk og design hos A. Petersen. Galleriet, der for tre år siden lagde ud med at præsentere danske møbelklassikere og kunst fra 1960' erne og frem, er ved at udvikle sig til en moderne version af indkøbsstedet Den Permanente, der i mange år var designelskeres foretrukne shoppingmekka i hovedstaden. Kvalitet og håndværk var i højsædet på Den Permanente Udstilling for Dansk Kunsthåndværk og Kunstindustri, som blev skabt i 1931 af møbelsnedkere og designere, der ønskede et udstillingssted, hvor de kunne vise og sælge det bedste, der blev produceret i Danmark.Den Permanente fungerede frem til 1981, og siden har der ikke rigtig været et sted i København, hvor man både har kunnet se klassiske møbler og godt kunsthåndværk, som løbende bliver opdateret med nye versioner og sat i stand på lokale værksteder, som man også kan besøge. Sådan er det i dag hos A. Petersen.Her er både galleri, værksted, salg og masser af arrangementer, og fordi niveauet er så højt og så velturneret, fristes man til at opfatte dette sted som det væsentligste sted i hovedstaden, hvis man både vil se design og kunsthåndværk.Fordi 2017 er 150 året for de diplomatiske forbindelser mellem Danmark og Japan, har A. Petersen skruet op for Japan og lidt ned for de danske elementer. Her er dog stadig klassiske møbler fra Poul Kjærholm, glaskunst af Tora Urup (der i øvrigt har taget en del af sin uddannelse i Japan), keramik af blandt andre Kirsten Sloth og ikke mindst et smukt udvalg af designeren Jan Machenhauers skjorter.Men det er det japanske, der møder en, når man træder ind på galleriet.Kimonostoffer, der bliver anvendt til puder, hånddrejede tedåser, trætønder til sushiris, spisepinde og kander, skåle og fletværk, der udstilles på svævende hylder centralt i galleriet.UDSTILLINGERNE UDVIKLER sig i løbet af året, og seneste skud på stammen er møbeldesigneren Tomoyuki Matsuoka, der i de kommende måneder viser træstolen Tapered Chair i et væld af farver. Der er tale om en helt enkel træstol, som er udført i egetræ og fås med og uden polstring.Den bliver fremstillet på øen Hokaido, og når den nu udstilles i Danmark, er det blandt andet, fordi Tomoyuki Matsuoka er inspireret af dansk møbelkunst. Som ung var han i en periode studerende i Danmark og blev især forelsket i Poul Kjærholms univers, hvis enkelhed og benhøje kvalitet han har omsat til en japansk sammenhæng. Kigger man på Tomoyuki Matsuokas stole, kan man måske ikke umiddelbart se forbindelsen til Kjærholm, men sætter man sig ned, oplever man samme komfort som hos Kjærholm, når han er bedst.Jeg har desværre aldrig set nogen af de udstillinger, som Kjærholm skabte, mens han levede, men når han skulle udstille sine egne møbler, viste han dem ofte i smådele.Ben for sig og sæder for sig, som blev lagt i skulpturelle stabler for at illustrere, at Kjærholms møbler bestod af enkeltdele, der ret let kunne pilles fra hinanden.På den måde gjorde Kjærholm sin møbler til en slags arkitektur sat sammen af delelementer og han rykkede lidt ved opfattelsen af møblet som et fastlåst hele.Det samme sker på udstillingen med Matsuoka, hvor man kan se hans træstole i smådele, så man forstår deres konstruktion og får en fornemmelse af det gode håndværk, de udspringer af.DEN STORE Japan-udfoldelse hos A. Petersen er interessant af flere grunde. For det første viser den, hvor langt kunsthåndværkere og designere kan gå, hvis de insisterer på at gennemarbejde alle detaljer og ikke slipper deres værker, før de er helt perfekte. For det andet viser udstillingen, at godt håndværk nok er klemt i Japan, men at man stadig har tradition for god kvalitet.Og endelig viser udstillingen, at takket være ritualer og traditioner er der stadig liv i kunsthåndværket. Som det sake-sæt, man giver brudepar. Det er skabt af syv små skåle, der er stablet oven på hinanden.Den mindste skål står øverst og er ment til første år i ægteskabet, hvor alt er fryd og gammen. Næste år bliver skålen lidt større og så fremdeles, til man når det syvende år, og skålen er så stor, at hvis man fyldte den op med sake, ville det kunne slå ægteparret helt omkuld og give anledning til en god snak om parforholdet.Året efter starter man så forfra med de helt små kopper igen.Fordi man har tradition for den slags gaver, er der stadig gang i produktionen af fin sake-service, hvilket også er tilfældet med dele til teceremonien, spande til ris og den slags.Det har vi ikke rigtig i Danmark, og det gode håndværk er klemt. Keramik, porcelæn, bestik og møbler sendes til udlandet, hvor man kan give en bedre pris og i mange tilfælde også skabe tingene i en bedre kvalitet end herhjemme. Det er trist, for det er et stykke kulturhistorie, vi er ved at miste. Hos A. Petersen kan man se, hvordan japanerne kæmper for at undgå at skulle gå samme vej. Det er både inspirerende og tankevækkende.lars.hedebo@pol.dk Takket være bestemte ritualer og traditioner i den japanske kultur er der stadig liv i kunsthåndværket.
DESIGN Der er japansk kunsthåndværk og møbeldesign for fuld skrue på Amager i øjeblikket. Udstillingsstedet A. Petersen er ved at blive det væsentligste udstillingssted for nyt kunsthåndværk i hovedstaden.
Det er lige til at rulle rundt af grin over«, siger Julia Lahme ved tanken om den app, som kan sørge for, at gulvvarmen og ovnen er slået til, før du ankommer til sommerhuset.Eller måske rettere lige til at græde over? For Julia Lahme, der er etnolog, livsstilsekspert og forfatter til senest ' Kolonihaveliv - lykken findes på et frimærke', er ikke positiv over for, at især yngre generationer forvandler sommerhuset til en replika af deres helårshus. Vi taler sommerhuse med to badeværelser med to håndvaske i hver, juicemaskiner, mikroovne, opvaskemaskiner og lignende installationer, der gør fritidshuset til en CO2-producerende maskine.»Min egen generation ønsker ikke skyggen af diskomfort. Vi opfører os som adelen, hvor ikke engang tæerne må fryse de første fem minutter efter ankomst til sommerhuset. Desværre betyder overfloden, at livet i sommerhuset kommer til at ligne hverdagslivet, og at vi i sidste ende ikke kan slappe af der, hvor vi skulle slappe af og lade op«, forklarer Julia Lahme.Hun tilføjer, at vi sætter alle de her moderne fornødenheder som opvaskemaskine og flere badeværelser ind i sommerhuset, fordi vi synes, at vi har for lidt tid, så alt skal optimeres. Vi har en fornemmelse af, at vi har det hårdt i hverdagen, og derfor gider vi ikke undvære moderne hjælpemidler i weekender og ferier.»Her er vi nødt til at gøre op med, at vi har det så hårdt. Vi skal ikke ned i saltminer eller hakke i jorden for at få noget at spise. Vi overkomplicerer tingene. Vi har ikke brug for mikroovne eller 7' er-stole i sommerhuset, hvis ønsket er at leve livet anderledes der. Vi har netop brug for kontrasten. Brug for det anderledes end det, vi har og gør derhjemme, for at koble af. Snakken over opvasken, eller mens vandet koger i en gryde og senere løber gennem kaffefilteret, er vigtig, fordi den finder sted. Det gør den ikke, hvis vi som i helårsboligen bare går ud og trykker på et par knapper«, siger Julia Lahme.Og ifølge hende skal vi ikke bilde os ind, at sommerhuset gør noget godt for os, bare fordi det ligger tæt på en strand.Sommerhuslivet er nødt til at være afgørende anderledes for at give et tiltrængt break fra hverdagen: »Vi har brug for at give slip på de man ge regler og det hverdagstyranni, som mange af os stiller op for os selv. Lige nu er næste skridt jo, at folk stresser over, at roserne er svære at holde - og græsset med - oppe i sommerhuset, fordi man ikke er der hele tiden. Og pænt skal der se ud, når de samme mennesker, som man i øvrigt ser derhjemme, kommer på besøg. Med andre ord har vi skabt et sommerhustyranni, der stresser i stedet for at være afstressende«.Elitære sommerhusområderHer i landet har vi en lang tradition for at have sommerhuse. Og som noget specielt for Danmark signalerer dét at have et sommerhus ikke stor rigdom, fordi et sommerhus, afhængig af område og prioritering kan blive virkelighed for mange.Det betyder ifølge Julia Lahme, at sommerhuskulturen er folkelig i modsætning til f. eks. i Rusland og England, hvor man er meget rig, hvis man har et sommerhus.I 1700-tallet var sommerresidenser forbeholdt det bedre borgerskab, der flyttede ud i naturen i sommerhalvåret og samtidig rykkede deres selskabsliv fra byen med på landet. Og netop det selskabelige ved sommerhuset har været et bærende element indtil nu.»Inden for de seneste 10-15 år er der sket en forandring. Nu er de dyreste sommerhuse dem, hvor du har horisonten for dig selv. Hvor der er god afstand til nærmeste nabo. Den lette forklaring vil være, at vi på grund af en overflod af kontakt med andre mennesker via sociale medier og mails virkelig søger en pause i fritiden. Men tendensen er også et udtryk for, at vi bliver mere og mere mast sammen i byerne og derfor gerne vil betale for selv at kunne vælge andre fra og til«, siger Julia Lahme.Hun understreger, at det med tiden også er blevet mere tydeligt, hvordan sommerhusområder er præget af homogene grupper, der har helårsbolig i samme postnummer. Således valfarter den kreative elite til Nordsjælland og er sammen i Tisvilde og Vejby, mens de økonomiske industrifyrster tager til toppen af Danmark rundt om Skagen: »Imens realiserer den almindelige dansker drømmen om at komme tæt på naturen og dyrke grøntsager økologisk i Udkantsdanmark, hvor der findes sommerhuse inden for økonomisk rækkevidde«.Tisser i skuretNår vi taler sommerhusliv, er det også værd at føje kolonihaveliv til, for flere, især unge børnefamilier, investerer i de små grunde og huse, som er endnu billigere end et sommerhus og oftest logistisk nemmere at komme til, fordi mange haveforeninger ligger tæt på byerne.Julia Lahme er selv ejer af et kolonihavehus på Amager og oplever her en kultur, der er mere afslappet og mangfoldig end i mange sommerhusområder.»Kolonihaveforeningernes medlemmer er ikke så styret af postnumre og indtægter, og der er en tendens til, at kolonihaveejere hænger ud med de andre i foreningen, hvor du i sommerhuset inviterer gæster«, forklarer Julia Lahme, der selv har gjort en dyd ud af at skabe en kontrast til hverdagslivet.»Når vi rykker i kolonihaven, rykker vi fra 185 m2 lejlighed til 35 m2 skuragtig bolig, hvor du i øvrigt skal gå over i et reelt skur for at tisse. Vi har ikke tv eller Play-Station i kolonihaven, men spiller brætspil og cykler ture i regnvejr. Det i sig selv gør helt naturligt, at vores samtaler i familien er befriende anderledes end derhjemme«.kultur@pol.dk 
SOMMERHUSLIV TENDENS Når vi indretter sommerhuset med samme komfort som helårsboligen og opretholder samme serviceniveau og pænhed over for gæster i sommerlandet som derhjemme, bliver kontrasten mellem ferie og hverdag for lille, advarer etnolog og forfatter Julia Lahme.
»Man har fornemmelsen af, at nogle faggrupper tror, at vores arbejdsforhold er kommet af sig selv, og lønstigninger er noget, mester selv foreslår,« siger 52-årige Thomas Neumann og ryster på hovedet. Han var sammen med resten af sit murersjak, der for tiden bygger lejeboliger tæt ved Amager Strand, klar til at indlede en storkonflikt i næste uge.Uanset hvor længe den måtte tage.»Arbejdstiden og kædeansvar mod social dumping. Det synes jeg er helt centralt. Jeg synes, 37 timer er passende.Det er ikke rimeligt, at vi nu kan blive pålagt at arbejde 42 - en time mere om dagen. Og vi kan ikke selv bestemme, hvornår det skal afspadseres«. Og så er der alt for meget uorganiseret, udenlandsk arbejdskraft i byggebranchen,« siger Thomas Neumann, inden han skynder sig at understrege, at »det er fint og spændende, at der kommer udlændinge herop og arbejder, men de skal arbejde under organiserede forhold«.TerrorbalanceHistorisk mange - 51,3 procent af de 500.000 stemmeberettigede lønmodtagere - deltog i afstemningen om den nye overenskomst. 57,2 af dem stemte ja. Dermed træder den nye overenskomst, der gælder de kommende tre år, i kraft, og man undgår den første storkonflikt på arbejdsmarkedet siden 1998.Der var store variationer i de forskellige forbund under LO's opbakning til aftalen. Mens 71 procent af medlemmerne i Dansk Metal og 85 procent af HK'erne stemte ja, var næsten 60 procent af 3F's medlemmer imod.Aftalen indeholder lønstigninger på syv procent over de næste tre år, øget mulighed for seniorfridage og fuld løn under forældreorlov.Til gengæld vil arbejdsgiverne fremover have mulighed for at hæve arbejdsugen til 42 timer om ugen i perioder, hvor det er påkrævet. Lønmodtagerne vil dog have ret til afspadsering på et senere tidspunkt, og den gennemsnitlige arbejdsuge forbliver principielt 37 timer.»Truslen om storkonflikt fungerer som en slags ' terrorbalance'. Der skal virkelig noget til, før det våben tages i brug,« vurderer Søren Kaj Andersen, der er centerleder for Forskningscenter for Arbejdsmarkeds-og Organisationsstudier på Københavns Universitet.Alligevel var en relativt stor gruppe klar til at afvise overenskomstaftalen, påpeger han. De seneste tre overenskomstaftaler, der indeholdt historisk lave lønstigninger, blev vedtaget med mellem 70 og 77 procent af stemmerne.Ifølge Søren Kaj Andersen så man et lignende billede i 2007, hvor fagbevægelsen havde forhandlet endnu højere lønstigninger hjem. Dengang blev aftalen vedtaget med et snævert flertal, og 3F'erne stemte imod. Når opbakningen til overenskomstaftalen er markant lavere end i 2014, skyldes det, ifølge Søren Kaj Andersen, dels at der ligesom i 2007 er gang i økonomien, og lønmodtagernes forventninger er derefter. Dels at arbejdsgiverne har stillet krav på et område, der er særligt følsomt for lønmodtagerne.»Siden man begyndte at lave kollektive aftaler i starten af 1900-tallet, har lavere arbejdstid stået som et fuldstændig centralt krav for lønmodtagerne.Så forestillingen om, at arbejdsugen udvides til 42 timer, har været den rene gift,« vurderer Søren Kaj Andersen.»Uanset at man i mine øjne ikke kommer til at arbejde én time mere.Det handler om arbejdsgivernes mulighed for at strukturere de 37 timer.Men det har fagbevægelsens ledelse haft svært ved at forklare medlemmerne«.' Ingen her har stemt ja'I frokoststuen i skur 14 på Amager har hver og en stemt nej til den nye overenskomst. Sune Kaptain afviser blankt, da Information spørger om slet ingen af kollegerne på byggepladsen har stemt ja.»Jeg snakkede med to malerpiger, der ikke havde fået stemt tidligere i dag. Men de ville have stemt ja,« fortæller han.Og i frokoststuen er de skuffede over, at de andre LO'ere ikke har været enige med dem i at afvise overenskomsten.Murerne i skuret fortæller, hvordan de gennem et langt arbejdsliv har oplevet arbejdsforholdene blive bedre, sikkerheden på pladserne mere grundig, arbejdstiden lavere og lønnen højere. Men den udvikling stoppede for ca. ti år siden. Der begyndte den udenlandske arbejdskraft, der ikke er i fagforening, at fylde på byggepladserne. Siden da er den positive udvikling gået i stå.Tillidsmanden Per Bendix er 62 år og har været murer siden 1970.»Da jeg startede, var arbejdsugen 42 timer. Det er den igen i praksis nu,« siger han.Thomas Neumann mener, at der hersker en historieløshed blandt arbejdere i dag.»Man kan få fornemmelsen af, at folk tror, at de arbejdsforhold, vi har nu, er opstået af sig selv, og lønstigninger er noget, mester bare kommer med,« siger han.»Arbejdspladser er bedst, når der er fællesskab. Nu er der 18 forskellige underleverandører, der arbejder på den samme byggeplads. Udenlandsk arbejdskraft, vikarer og deltidsansatte.Man kender ikke hinanden, og det går både ud over, hvor effektivt vi arbejder, hvor godt vi har det og vores mulighed for at kræve vores ret,« vurderer 59-årige Morten Krogh Pedersen.»Uden samhørighed, ingen strejker.Uden strejker, ingen sejre«, tilføjer han.Truslen om strejke er svagere Der ingen tvivl om, at globaliseringen og etableringen af det indre marked i EU har givet arbejdsgiverne bedre kort på hånden, vurderer Søren Kaj Andersen. Opstod der en konflikt, ville arbejdspladser i eksempelvis byggebranchen ikke nødvendigvis gå i stå.»I forhold til tidligere er der langt flere udenlandske entreprenørfirmaer på det danske marked. Mange bruger uorganiseret arbejdskraft, så det er tvivlsomt, i hvilken grad de ville blive ramt af en storkonflikt,« påpeger han.Lønmodtagernes modpart, Dansk Arbejdsgiverforening, har gennem hele forhandlingsforløbet gjort opmærksom på, at danskerne arbejder mindre og får mere i løn end arbejderne i lande, vi normalt sammenligner os med. I Tyskland er mindstelønnen 8,5 euro i timen, langt under minimumssatsen for en overenskomstdækket dansk lønmodtager. I Polen er lønningerne endnu lavere. Og med EU's indre marked kan uorganiseret arbejdskraft frit komme til Danmark fra andre lande i Unionen, ligesom arbejdspladser nemt kan flytte den anden vej.Information spørger arbejderne på byggepladsen, hvorvidt det er muligt for danske arbejdere at bevare og forbedre deres forhold - med eller uden strejker.»Jeg bliver så fucking provokeret, når folk som dig med et fint job spørger, om arbejderne nu også kan have det så godt, som de har det i Danmark!« udbryder Thomas Neumann. »Gu' kraftedeme skal arbejderne have det godt. Du spørger ud fra en præmis om, at vi ikke burde have det godt. At der er en naturlighed i, at arbejderne har dårlige forhold.« 59-årige Morten Krogh Pedersen giver heller ikke meget for argumentet om, at det er tvingende nødvendigt, at arbejderne skal gå ned i løn.»Jeg har læst, at der blev udbetalt 80 milliarder kroner til aktionærerne sidste år. Så jeg har svært ved at se nødvendigheden af, at vi skal arbejde mere. Det handler vel om politik og om, at vi står sammen og kræver vores del,« siger Morten Krogh Pedersen.Han peger ud på den halvfærdige bygning udenfor skuret og forklarer, at den bliver opført af et investeringsselskab via et hav af underleverandører. Nogle bruger organiseret arbejdskraft, andre udenlandsk, uorganiseret arbejdskraft.»Men uanset hvad er det arbejderne, der skaber værdien. Hvorfor skulle vi så ikke kræve en fair del?« Sune Kaptain mener, at de andre europæiske lande burde kigge på Danmark, ikke omvendt.»Og går vi ned i løn, sætter de bare lønnen yderligere ned i Tyskland.Det bliver skruen uden ende,« siger han. Morten Krogh Pedersen tilføjer: »Jeg er gammel nok til at huske, at dengang vi kom med i EF, forsikrede de os om, at vi skulle trække de andre op. Portugal, Italien, alle de lande. Men det fungerer jo helt modsat.«.mathiassindberg@information.dk Truslen om storkonflikt fungerer som en slags ' terrorbalance'.Der skal virkelig noget til, før det våben tages i brug Søren Kaj Andersen centerleder for Forskningscenter for Arbejdsmarkeds-og Organisationsstudier på Københavns Universitet Man kan få fornemmelsen af, at folk tror, at de arbejdsforhold, vi har nu, er opstået af sig selv, og lønstigninger er noget, mester bare kommer med Thomas Neumann Murer.
Arbejderne forstår ikke, hvor ondt strejker gør på arbejdsgiverne, mener murersvend Sune Kaptain. Han er svært skuffet, efter det onsdag eftermiddag stod klart, at et flertal af LO-medlemmer har accepteret en ny overenskomst for en halv million privatansatte lønmodtagere.
Kulturminister Mette Bock (LA), der tirsdag har siddet 100 dage på posten, tager nu et opgør med vanetænkningen, når det handler om at forandre det danske kunst-, kultur-og medielandskab.I en kronik, som bringes i dag i Jyllands-Posten, præsenterer ministeren fra Liberal Alliance således sine tanker og idéer om, hvordan man kunne gøre DR til en rendyrket medievirksomhed. Det kunne ifølge Mette Bock ske ved at udskille DR Koncerthuset og dets ensembler fra den i dag licens-finansierede mediekoncern.Ensemblerne, der holder til i DR Byen i Ørestad på Amager, kunne ifølge kulturministeren i stedet blive samlet inden for en ny selvstændig national institution. Eller også kunne DR's symfoniorkester, bigband og forskellige kor blive gjort til en del af Det Kgl. Teater.»Hvis min idé - min tanke - blev ført ud i livet, ville DR umiddelbart stå tilbage som en institution, der alene skulle koncentrere sig om at producere medieindhold, mens Det Kgl. Teater med orkestre og kor fra DR til gengæld ville komme til at stå på fire ben - skuespil, ballet, orkestre og sang - og dermed umiddelbart styrket som en national kulturinstitution i verdensklasse. Det kunne blive et smukt syn,« siger Mette Bock.»Det er vigtigt at understrege, at jeg ikke tænker på at sammenlægge Det Kgl. Kapel (som er en del af Det Kgl. Teater, red.) og DR's symfoniorkester. Det er to forskellige slags orkestre. Ikke desto mindre kan der være fordele ved, at de er en del af samme organisation.« Mette Bock understreger gentagne gange under interviewet om kronikken, at der er tale om tanker og idéer, ikke konkrete politiske forslag. Mette Bock lægger i den forbindelse vægt på, at man som minister skal turde være modig og ambitiøs, samtidig med at hun understreger, at man også skal »turde lide nederlag«. »Der er langt fra tanke til handling. Først skal tankerne præsenteres i mit eget politiske bagland. Desuden skal de andre partier, embedsværket i forskellige ministerier, ikke mindst i Finansministeriet, og regeringen involveres. Og i sidste ende skal der findes et flertal i Folketinget for, at en tanke vil kunne ende som virkelighed,« siger hun.»Det kan ende med, at det, jeg taler om i kronikken, aldrig bliver til noget. Det kan være, at der i stedet er andre løsninger, som er bedre og mere hensigtsmæssige. Det kan også være, at det viser sig, at min tanker er pløk-umulige at realisere i virkeligheden. Og hvem ved? Måske ender det med, at jeg sidder tilbage i et hjørne og agerer kustode,« siger Mette Bock.Hvis man forestillede sig, at DR's symfoniorkester blev en del af Det Kgl. Teater, ville behovet for Copenhagen Phil - Hele Sjællands Symfoniorkester, der holder til i det tidligere Radiohuset på Frederiksberg, ifølge Mette Bocks kronik ophøre.»To ting ligger fast: De nuværende fem landsdelsorkestre er økonomisk set mere eller mindre nødlidende. Samtidig er det en kendsgerning, at jeg som kulturminister ikke vil kunne bringe flere penge til dansk kunst og kultur i de kommende år.« »Derfor er vi nødt til at undersøge, hvordan vi inden for den samme økonomi kan skabe bedre kvalitet for f. eks. landsdelsorkestrene, og hvis Sjællands landsdelsorkester (Copenhagen Phil, red.) ophørte, ville de fi-re tilbageværende orkestre i Aalborg, Aarhus, Sønderborg og Odense få gavn af stillingerne (hos Copenhagen Phil, red.), der ikke skulle nedlægges. Samtidig ville balancen mellem hovedstaden og resten af landet blive forbedret, da befolkningens adgang til symfonisk musik ville blive styrket,« mener Mette Bock.Hvad tror du, at Copenhagen Phil vil synes om dine tanker på det her område? »Det hverken kan eller vil jeg gætte på,« svarer hun.»Men jeg ved, at der inden årsskiftet 2017-2018 skal findes en ny løsning for landsdelsorkestrene. Ergo skal der ske et eller andet, og jeg lufter så mine tanker og idéer. Om der i processen viser sig andre og bedre løsninger, må tiden vise. Jeg påstår ikke, at jeg efter 100 dage på posten er udlært som kulturminister, og derfor er jeg også klar til at lytte og lære noget nyt,« siger hun.Kulturministeren i VLAK-regeringen erkender, at hendes idéer og tanker griber ind i forskellige lov-og aftalekomplekser. Hvis forholdene for DR's ensembler skal ændres, kræver det umiddelbart, at de politiske aftaler inden for medier, scenekunst og landsdelsorkestre spiller sammen.Tirsdag offentliggør Mette Bock en prioriteret køreplan for en stribe reform-initiativer, bl. a. på medieområdet. Den nuværende medieaftale udløber i 2018, og Mette Bock fortæller, at køreplanen for at realisere en ny mediepolitisk aftale afsløres inden for få uger.»Mediepolitikken og mediestøtten skal moderniseres, og det arbejde går i gang om kort tid,« siger kulturministeren.»Min ambition er en bred debat i tre spor, og det er vigtigt, at vi tager en ting ad gangen: Første spor er en debat om, hvilket public service-indhold vi ønsker - hvad skal borgerne have adgang til på den ene eller den anden måde? Skal det være både nyheder, dokumentar, debat, underholdning og serier?« »Næste spor handler om at få klarlagt, hvem der kan producere og distribuere hvad, og her skal både dagbladene og andre typer medier tænkes med. Tredje og sidste spor handler om at få afgjort, hvordan den danske mediepolitik skal finansieres. Skal det være licens, mediestøtte eller noget helt tredje?« siger hun.På Mette Bocks prioriteringsliste som kulturminister står også nye udspil vedrørende scenekunst, landsdelsorkestre, museer, kunstuddannelser, folkeuniversiteter og forhold om privatkopiering.Ydermere understreger kulturministeren, at arbejdet med at få juraen på plads i forhold til et salg af TV 2 er sat i gang. Hvornår det arbejde er færdigt, er uvist. Derfor kan Mette Bock ikke udtale sig om, hvornår selve salget af TV 2 kan komme i gang.»Når det kommer til TV 2, er vi nødt til at være tålmodige. Men regeringens ambition om at sælge TV 2 er uændret,« siger Mette Bock.peter.schollert@jp.dk Måske ender det med, at jeg sidder tilbage i et hjørne og agerer kustode.Mette Bock (LA), kulturminister.Fakta: FAKTADR's ensembler DR Symfoniorkestret: Symfonisk ensemble med godt 100 musikere, der tiltrækker ca.100.000 tilhørere på årsbasis.DR Big Band: Jazzorienteret orkester med et dusin medlemmer.Etableret i 1964.DR Pigekoret: Etableret i 1938.Ensemblet består af et halvt hundrede piger i alderen 16-22 år. Dertil kommer korskole, juniorkor, børnekor og spirekor.DR Vokalensemblet: En snes sangere, som synger forskellige former for kormusik.DR Koncertkoret: 75 sangere med fokus på klassiske genrer.DR Musikariet: Musikalske aktiviteter for børn og unge.DR Koncerthuset: Åbnede i 2009 og er en del af DR Byen i Ørestad på Amager. Koncerthuset rummer en stor koncertsal og flere mindre sale.
Interview: Kulturminister Mette Bock (LA) har en idé om, at DR's kor og orkestre kunne blive en del af Det Kgl. Teater. Herefter kunne DR fremstå som en rendyrket medievirksomhed.
Vinden fører det skulderlange hvide hår væk fra ansigtet, mens hun energisk aser op ad en knoldet skovbakke, hvorfra der ifølge fotografen skulle være en endnu bedre udsigt over Bagsværd Sø. Kirsten Olesen har sagt, at hun har et »nervøst gemyt«, og jeg har spurgt hende om, hvornår hun blev bevidst om det. Inden hun svarer på det spørgsmål, citerer skuespilleren med kraftfuld stemme tidens sundhedsidealer i karikeret tonefald: »Man skal være så fit, og man skal have så mange kræfter, selv om man er en ældre kone. Man skal holde sin vægt, og man skal have det godt mentalt og fysisk og alt det der«, siger hun.Derefter vender hun med sin egen mere spinkle, let sitrende stemme tilbage til spørgsmålet om at være et nervøst gemyt og siger, mens hun fortsætter med at gå: »Jeg ved ikke, hvornår jeg blev bevidst om, at jeg er det. Jeg tror altid, jeg har været i kontakt med mit sind og mine følelser, og som skuespiller er det noget, jeg skal være. Hvis man har filter på, får man jo ingen kontakt, og så er der ingen, der tror på en. Man kan ikke finde en sand følelse, hvis man hele tiden går og dækker sig«, siger hun og tilføjer: »Man bruger de erfaringer, man har lagret i sin krop. De følelser, man har haft. Det er sådan set det, det handler om, når man er skuespiller. Folk tror altid, at det er ordene, der er vigtige. Og naturligvis er de vigtige: Der er stor forskel på, om man spiller Holberg, Jokum Rohde eller Shakespeare. Men ordene er forfatterens opgave. Min opgave som skuespiller er at løse, hvorfor man siger det, og hvordan man siger det. Hvad man tænker og føler inde bagved«. Halvvejs oppe ad bakken standser hun op. Hun ser på mig med sit nærværende blik og fortsætter: »Jeg plejer at sige, at det minder om en perlekrans. Perlerne, det er ordene. Min opgave er det, man ikke kan se. Det er snoren. Det er, hvorfor perlerne hænger sammen på en bestemt måde, og hvorfor låsen sidder i siden eller bagpå«.Agnes og VeronikaKirsten Olesen er 68 år gammel, har været på Det Kongelige Teater siden 1979 og har modtaget talrige priser for sin kunst. I år kan hun igen opleves i den rolle, der gav hende et bredt, folkeligt gennembrud i 1978: rollen som Agnes i forfatteren Lise Nørgaards og instruktøren Erik Ballings tv-serie ' Matador'.Enkelte scener i ' Matador' blev optaget nær Bagsværd Sø, og det er en grund til, at det er her, vi i dag tilbringer en typisk temperamentsfuld dansk sommerdag i regn, sol og blæst. En anden grund er, at også scener fra blandt andre forfatteren Maya Ilsøes tv-serie ' Arvingerne' blev optaget heromkring. I ' Arvingerne' havde Kirsten Olesen rollen som kunstneren og matriarken Veronika Grønnegaard, der dør tidligt i serien, men sætter sig dybe, konfliktfyldte spor i sine fire voksne børns liv.' Matador' blev indspillet over fire år, og i den serie går Kirsten Olesens Agnes fra at være køkkenpige til at blive selvstændig erhvervsdrivende. Da den første sæson blev indspillet, anede Kirsten Olesen ikke, at Agnes skulle udvikle sig til at være en af seriens heltinder, siger hun og fortæller med mild latter i stemmen: »Hver gang en ny af seriens fire sæsoner skulle indspilles, modtog man et brev med manuskripter til de kommende afsnit. Så fes man ud til sin postkasse og flåede kuverten op for at se, om man skulle dø, havde fået børn eller var blevet skilt. Før man havde læst manuskriptet, anede man ikke, om man skulle spille en stor rolle. Eller om man simpelthen blev skrevet ud af serien«. I de seneste mange år har det især været teatergængere, der har oplevet Kirstens Olesens format. Ganske vist har hun været med i en del tv-serier. Men senest i ' Arvingerne' er hun næsten hver gang blevet skrevet tidligt ud af serierne.Som hun muntert siger det, mens hun lader, som om hun er vældig fortørnet: »På tv er jeg kendt som hende, der hurtigt ryger ud. Veronika i ' Arvingerne' var jeg nu rigtig glad for at spille. Der var så kort tid til at etablere hende i, at jeg fik lov til at have mange temperamenter i løbet af meget kort tid«.SorgenI ' Arvingerne' døde Veronika Grønnegaard af kræft. Mens Kirsten Olesen spillede hende i den første sæson af tvserien, var hendes egen mand, guitaristen Ole Ousen, alvorligt syg af kræft.Han døde i april 2013 i en alder af 70 år efter at have spillet med mange forskellige fra Finn Ziegler til Ørkenens Sønner.Kirsten Olesen og Ole Ousen havde været sammen i 39 år, og både årene med ham og sorgen efter ham er næsten hele tiden med i det, Kirsten Olesen siger.Som en bekræftelse på, at hvor kærligheden ikke går over, gør sorgen heller ikke.Når hun nu igen vender tilbage til at snakke om sit nervøse gemyt, siger hun: »Min mand har heldigvis altid været stik modsat. Han har været rolig, han har været begavet, han har været sjov. Alt det, jeg gerne ville være.Derfor, da han ikke var mere, syntes jeg, det var, som om jeg mistede halvdelen af mit selv. Alle de gode sider, jeg havde fået ved at være sammen med ham. Nu blev jeg den gamle Kirsten, der var sådan lidt kedelig, indadvendt... og mut«, trumfer hun og slår en høj latter op for at tage brodden af selvkritikken.Du er hård ved dig selv.»Men jeg synes, det er rigtig svært at sætte ord på den sorg, det er. For man forfalder nemt til klicheer, som ikke rigtig dækker det. De kan ikke dække hele følelsen«, siger hun, og et øjeblik er der stille, inden den porøse stemme vender tilbage: »Man kan ikke lægge en plan for, hvordan man vil tackle sin sorg. Man må sætte det ene ben foran det andet og bare gå. Videre i livet og se, hvor man så ender.Men jeg synes, som det er sagt før, at udsynet er blevet noget snævert. Man ser ikke så langt mere. Fordi man ikke kan fornemme, hvor man vil hen, og hvad man rigtig har lyst til og længes efter.Nok fordi man så længe var en del af en helhed«. Så det er en dag ad gangen? »Ja. Og så må man tage med, at dagsformen skifter. Den ene dag fylder ét humør.Den næste et andet. Nogle gange kan det være så sort. Andre gange, som i dag, kan det være meget godt. Det svinger«. Ikke alle mennesker svinger så meget? »Nej. Jeg kender kun til store udsving«.UdmattelseFra toppen af bakken er udsigten over søen vid og bred. Kirsten Olesen trækker vejret dybt og siger: »Se lige det dejlige, blanke vand. Det er som silke! Træerne spejler sig i det«. Hun pustede ikke, da vi gik op. Og det er en adræt og let kvinde, som nu går ned ad bakken igen i retning mod søen.Selv om hun tidligere parodierede fokuseringen på fitness, har hun selv mærket, hvor nødvendig bevægelse kan være.Sygdom og sorg sætter sig ikke bare i psyken. Også i kroppen. Da Kirsten Olesens mand døde efter nogle års sygdom, var hendes krop »fuldstændig ødelagt« siger hun: »Også fordi jeg i mange dage havde siddet på en stol i ti timer. Jeg havde svært ved bare at rejse mig. Jeg kunne næsten ikke komme hen til metroen eller op ad trapper. Trapper var tunge som sten«. I den første lange tid efter at hendes mand døde, cyklede hun rigtig meget, ligesom de to tidligere havde gjort sammen.Rundt på Amager den ene dag. Ud til Vestvolden den næste. Både kortere og længere ture væk fra Christianshavn, hvor hun og Ole Ousen boede i det samme byhus i årtier, og hvor hun nu bor alene.Både mens hendes mand var syg og efter hans død, blev Kirsten Olesen ved med at arbejde i det omfang, det lod sig gøre. Der er en normalitet i at passe sit arbejde, mens så meget andet af det allervigtigste ikke længere er, som det var.Nu supplerer hun cykling med styrketræning på Det Kongelige Teater: »Vi er så heldige på teatret, at vi har en fysioterapeut, der ved alt om skavanker.Også om alderdommens skavanker«, ler hun og fortsætter: »Det hjælper at træne. Det frigør nogle endorfiner, og når du er færdig med at knokle, bliver du glad. Fysisk får du flere kræfter. Når man sådan begynder at forkalke over det hele, så skal man jo have nogle muskler til at holde skroget oppe«.Alle aldreneKirsten Olesens krop ser ikke slidt ud.Overhovedet. Mens vandet på et tidspunkt drøner ned fra himlen, sprinter hun hen til fotografen for at give ham ly under en paraply. På et andet tidspunkt, hvor solen er gavmild, og hun sidder på en bænk, trækker hun benene op under sig, som man kun kan, hvis man ikke er for polstret på lår og mave.Men hendes bevidsthed om alder dukker spontant op nogle gange i løbet af denne her eftermiddag i selvironiske bemærkninger.Som da vi går hen imod Aldershvile slotsruin, og hun pludselig for sjov kommer med en eventuel og ret rædselsfuld overskrift til interviewet: »Hendes liv er i ruiner, men hun står op endnu«, siger hun med dramatisk stemmeføring - for så at le højt og larmende lige bagefter.Jeg spørger hende, om hun kender det med, at man ser sig i spejlet og forbløffes over, at man på samme tid kan se, hvordan man ser ud nu, og i sit blik genkende sig selv som barn.Kirsten Olesen nikker og svarer: »For nylig hørte jeg nogen referere noget af det, Simone de Beauvoir vist har sagt om alder: at alderen er som en maske, man bærer udenpå. Inden i sig har man jo alle sine aldre. Jeg tror ikke, man føler sig gammel, før kroppen ikke vil mere. Bortset fra perioder, hvor man psykisk har det virkelig skidt og føler, man er faret vild i en gulvspand. Og jeg tror, at vores personlighed er temmelig stabil. Den forandrer sig ikke så meget.Man får sine erfaringer, man går gennem faser af livet. Man får arbejde, man forelsker sig, man får børn. Man gør alt det, man nu engang gør, og det sætter sig selvfølgelig som livserfaring. Men personligheden. Den er der nok bare. Måden vi tackler ting på. Måden vi lader os gå på på«. Hun er stille lidt, som hun ofte er, uden at det er spor generende. Derefter uddyber hun: »Man siger, at øjnene er sjælens spejl, for i dem genkender man sig selv. Det er jo ikke alder, man går og tænker i. Alderen er mest et tal«. I løbet af sommeren skal hun spille en lille rolle i filmatiseringen af Lene Kaaberbøls bog ' Vildheks'. Og til september har Det Kongelige Teater premiere på en ny opsætning af Strindbergs ' Frøken Julie' i Skuespilhuset. Amanda Collin har rollen som frk. Julie, mens Henning Jensen er Jean, og Kirsten Olesen spiller Kristin: »Henning Jensen og jeg spillede også ' Frøken Julie' sammen i 73. Det er altså ret morsomt, at vi nu får lov til at gøre det igen«, siger hun, og man kan høre på letheden i hendes stemme, at hun glæder sig.Hun »har det så godt«, når hun optræder, og hun føler sig privilegeret, fordi hun ikke længere behøver vise sig frem i alle mulige og umulige roller: »Jeg har været der. Folk ved godt, hvem jeg er. Så jeg behøver kun at sige ja til det, jeg gerne vil være med i. Det skal være rart at spille. Det skal betyde noget. Og det skal helst være sammen med nogle mennesker, jeg kan lide. Jeg holder nu også af at spille med nogle, jeg ikke har arbejdet med før, og glæder mig til, at jeg vist nok i slutningen af næste sæson på Det Kongelige Teater kommer til at arbejde sammen med nogle af de unge og nye skuespillere«.Trygge stemmerI nogen tid har vi siddet på en bænk og kigget på nogle af de gule og hvide åkander, Bagsværd Sø er begunstiget med.Nu rejser vi os og kører i fotografens bil hen til Sophienholm Cafeteria.Undervejs fortæller Kirsten Olesen, at hun har mange af de samme nære venner og veninder, hun har haft i mange år.Den ældste af veninderne går tilbage til teenageårene, hvor hun boede i Horsens: »Hende har jeg kendt, siden jeg gik i 3.klasse. Det er lidt sjovt, at vi har kendt hinandens forældre, nu hvor vi er blevet så gamle, som vi er. Sådan at høre, hvordan vi opfattede hinandens forældre og barndomshjem. Jeg har også stadig min søster. Hun er jo også skuespiller og arbejdede i mange år på Aarhus Teater.Hun bor i Horsens, så jeg kommer der stadig ofte«.Storesøsteren, Karen-Lis Ahrenkiel, og veninderne er på en måde Kirsten Olesens base nu, siger hun. Dem ved hun altid, hvor hun har, og havde hun ikke dem, ville hun »føle sig helt ensom«. Helt ensom? »Alene er man jo i bund og grund. Jeg har ikke noget imod at være alene. Men en gang imellem føler jeg mig også ensom.Selv om jeg kender mange mennesker.Sådan er det nok, når man har været tæt knyttet til en anden i rigtig, rigtig mange år. Man kan da sagtens fungere, men en gang imellem er det tungt. Det er svært at drømme, synes jeg. Og at lægge planer. Hvad skal man med det? Jeg går stille og roligt fremad skridt efter skridt. Passer mit arbejde, og det nyder jeg jo«. Når hun før i tiden kom hjem fra arbejde, var hendes mand der som oftest.Med en bid mad og et glas vin, med en stor ro og nogle gode ører. Nu er hun alene, når hun kommer hjem. Hvad gør hun så nu for at fordøje dagens oplevelser: »Jeg går mest i seng. Og om natten, når jeg ikke kan sove, hører jeg som regel en masse radio. Meget længe har det været for svært at lytte til musik. Musik taler så stærkt til mine følelser, og hvis man gerne vil have ro i sindet og prøve at falde i søvn, er musik  så oprivende. Jeg kan bedre lide, at nogen snakker i radioen.Så er det, som om jeg lettere kan slukke for mine egne tanker og falde hen, når det vender tilbage, og erindringerne, smerten, sorgen og længslen bliver overvældende«, siger hun. Et øjeblik efter er stemmen igen helt lys og glad, da hun fortsætter: »Kan du ikke også huske, hvordan det var, da man var lille og syntes, det var rart at falde i søvn på sofaen til lyden af de voksnes snak? Jeg elskede det«.Det gode og det sværeInde på Sophienholm Cafeteria vælger vi et bord ved et vindue med udsigt til en himmel i blandet humør. Kaffen er hed og tiltrængt, og stikkelsbærkagen er Kirsten Olesen »godt tilfreds med«, siger hun, efter at hun har taget et par bidder med gaflen.Til en god dag hører en god kage.På vej tilbage til byen en times tid senere taler vi om, hvordan sorgen har det med uforvarende at slå ned: »Man ved aldrig, hvornår den er der.Det kan være på cyklen på Knippelsbro.Jeg tør ikke sige, om det er det rette citat, men jeg tror, det var Malene Schwartz, der sagde: »Sorg? Det er en lille fin håndtaske, jeg altid har med mig«. Det, der er min største sorg nu, det er, at jeg mest husker min mand som syg. Det er næsten det eneste billede, jeg har af ham.Jeg ved jo, hvordan han var. Hvor godt vi havde det. Hvor sjovt det var, hvor meget vi grinede, og hvor meget vi dansede.Hvordan vi morede os og interesserede os for verden og hinanden. Men jeg vil så gerne rigtigt kunne mærke det. Jeg håber, det kommer«. dorte. hygum@pol.dk.Jeg tror ikke, man føler sig gammel, før kroppen ikke vil mere. Bortset fra perioder, hvor man psykisk har det virkelig skidt og føler, man er faret vild i en gulvspand.Fakta: BLÅ BOGKirsten OlesenFødt 10. maj 1949 i Aarhus, opvokset i Hvidovre og Horsens. Bor i København.Uddannet skuespiller fra Odense Teaters Elevskole i 1971. Ansat ved Det Kongelige Teater siden 1979.Teater: Af hovedroller har hun bl. a.spillet Viola i ' Helligtrekongersaften', Rosalinde i ' Som man behager', Iokaste i ' Ødipus', Christine i ' Sorg klæder Elektra', Fru Ranévskaja i ' Kirsebærhaven' og Fru Alving i ' Gengangerne' samt titelrollerne i ' Elektra', ' Frøken Julie', ' Dina', ' Maria Stuart' og ' Medea'.Tv: Fik sit folkelige gennembrud som Agnes i ' Matador' (fra 1978). Har desuden medvirket i bl. a. Lars von Triers ' Medea', ' Hotellet', ' Sommer' og ' Arvingerne'.Film: Hovedroller i bl. a. ' Honningmåne' og ' Hør, var der ikke en, som lo?'.Har haft en lang række tillids-og bestyrelsesposter, bl. a. i Psykiatrifonden, Kræftens Bekæmpelse, Fonden for Brystkræftramte Kvinders Livskvalitet og Det Kongelige Teater.Har bl. a. modtaget en Bodil-pris (1979), Teaterprisen Jeppe (1983), to Robert-priser (1986 og 1991) og en Reumert-pris (2012).
Let sitrende går skuespilleren Kirsten Olesen gennem livet. Et skridt ad gangen. Med sig har hun både sin lattermildhed og oprigtighed - og de mange år sammen med den mand, hun har mistet. Med hans død forsvandt lysten til at lægge planer for fremtiden. Bedst har hun det, når hun er på arbejde. Til efteråret er hun atter aktuel i en stor rolle på en af de teaterscener, hun holder så meget af.
DRs ledelse aflyste få dage før premieren den planlagte julekalender i radioens P1. Det var instruktør Lotte Svendsen, der var sat til at lave kalenderen med titlen »Jul i republikken«. Blandt de medvirkende var skuespillerne Mette Horn og Claes Bang og Enhedslistens Johanne Schmidt-Nielsen. Informations journalist Georg Metz lagde fortællerstemme til. Handlingen i den nu aflyste julekalender var stort set som følger: Den royale familie får at vide, at en folkeafstemning har stemt dem ude som kongelig familie, og kongedømmet er erstattet af en republik, hvor der er en præsident - spillet af Johanne Schmidt-Nielsen. Det er en fuldkommen sønderknust embedsmand, der beder den kongelige familie om at pakke deres ting.Han giver dem en speedmarker, så de kan skrive på flyttekasserne.Den tidligere kongefamilie er derefter på vej til Amager, hvor den har fået anvist en toværelses lejlighed og skal indrette sig. Familien går ud i deres nye virkelighed og opdager, at alle dens dankort er blevet spærret. Man hører dronning Margrethe sige: »I går blev jeg forvekslet med en posedame.« De forhenværende royale skal oprette sig med profiler i A-kasser og bestille ID-kort og andre ting. Der giver en masse benspænd.Der er ikke flere penge tilbage, og familien går så i gang med at skrælle, det vil sige få fat i kasseret mad fra containere, som supermarkeder har smidt ud. Dronning Margrethe kravler over et plankeværk i mørket, mens prins Henrik og Erik Brandt holder vagt. Så kravler de ned i en container, og dronning Margrethe finder nogle kasser vin, som er kasseret. Prins Henrik og Erik Brandt bliver enige om, at det må være dårlig vin, men opdager så, at det er den, som prins Henrik selv producerer på sit vinslot.Der er samtidig en gennemgående historie om, at Uffe Elbæk fra Alternativet løber rundt og huserer på et bordel og er til piger. At han er bøsse, er bare noget, han har gjort for at virke politisk korrekt.En anden gennemgående historie er, at prins Henrik går rundt for at finde et sted, hvor han kan grave sin egen grav, fordi han ikke vil ligge i en sarkofag ved siden af dronning Margrethe. Han kommer ud på Christania, hvor han mobbes af nogle pushere.Familien slæber mad og vin hjem, og de laver en stor skrællemiddag for beboerne ude i Urbanplanen, fordi de har brug for at genvinde folkets sympati. Men det går galt, og alle får forgiftning og kaster op.I slutningen lukker Enhedslisten Amalienborg op for alle samfundets udsatte. Den store balsal bliver omdannet til en hot asram, og det hele bliver til en gøglerscene.Lotte Svendsen har forklaret uddybende til Radio24Syv: »Det, der tændte os, var at lave denne kæmpe deroute fra at være helt sikker i toppen af hierarkiet og så tage den sociale nedtur helt ned til bunden, hvor man skal samle flasker, og skildre presset på samfundets udsatte. Så man favner skyggesiden af drømmen om lighed. Men vi tager lige så meget gas på de venstreorienterede som de højreorienterede og det er ikke sådan, at beboerne ude på Amager er Guds helte. De er også fuskere og sociale bedragere.« Lotte Svendsen fortæller, at hun fik besked på, at det ville blive for tungt og for venstreorienteret både at have Johanne Schmidt-Nielsen og Georg Metz med, og at hun skulle klippe en af dem ud. Hun valgte at klippe Johanne Schmidt-Nielsen ud, men fik også besked på, at hun slet ikke måtte nævnes, så det betød omfattende klippearbejde.Lotte Svendsen siger, at Johanne Schmidt Nielsen var overrasket, da hun fik tilbudt rollen som præsident: »Da jeg ringede Johanne Schmidt-Nielsen op og spurgte hende, om hun ville være med, sagde hun: »Laver DR »Jul i republikken« nu? Er du sikker på det, eller tager du pis på mig?« Så hun havde forudset det.« DRs nu aflyste julekalender minder i tematik en hel del om en tidligere julekalender fra BBC med titlen »The queen and I«, der er baseret på en bog af Sue Townsend fra 1992. I denne britiske kalender flytter den britiske royale familie også ud i slum.Berlingske har lavet rekonstruktionen af julekalenderens handling på basis af et interview, som Lotte Svendsen gav til Radio 24syv.bbl@berlingske.dk Fakta: DRs betændte sager i 2017Direktørlønninger i DRMediet Journalista.dk kunne løbende berette - med baggrund i interne DR-dokumenter - at DRs chefer får høje lønstigninger. DRs generaldirektør Maria Rørbye Rønn fik en årlig lønstigning på 60.000 kroner fra 2015 til 2016, og i 2017 fik hun en bruttoårsløn på 3.622.979,04 kroner. Nyhedschef Ulrik Haagerup fik en klækkelig lønforhøjelse på ca. 33.000 kroner om året.Mange chefer ligger på over en million kroner om året i løn.Hest på langturJazz blev årets mest omtalte hest, efter det kom frem, at den var blevet fragtet fra Danmark til USA for 70.000 licenskroner.Skandalen rullede i januar, da Radio24Syv fik gravet frem, at de danske licensbetalere havde finansieret, at DR-værten Johannes Langkilde kunne få hustruens hest med til Washington D. C.Bonus-point til nyhedschefDet var kendt, at DRs nyhedschef Ulrik Haagerup fløj mellem sit hjem i Jylland og København på DRs regning. Men det var overraskende, da journalista.dk kunne afsløre, at Haagerup selv indkasserede bonuspointene.Det er normal procedure, at offentligt ansatte ikke selv får bonuspoint.Café HackMed øjeblikkelig varsel opsagde DR sit samarbejde med SK Productions, der producerede radioprogrammet »Café Hack«. Produktionsselskabet havde krævet penge for at sende fra forskellige destinationer rundt om i landet, hvilket er i strid med DRs regler. Dermed havde Danmarks næstmest lyttede radioprogram sendt for sidste gang på P4.Beskidte vittighederI juli opfordrede P3-vært Mikkel Rosendal og medvært Christian Bonde på programmet »LOL DK« til, at lytterne frit kunne indsende grove og racistiske vittigheder ind til dem. Her blev de læst op, og indsenderne blev lovet frit lejde. Efter klager standsede programmet de grove vittigheder.Dicte i IranI august vakte det opsigt, at DR sendte en serie om den 11-årige Dicte, der rejste til Iran for at prøve »smart« hijab-tøj. Flere danskiranskfødte debattører tog kraftig afstand fra historien om Dicte og påpegede, at kvinder i Iran undertrykkes, og at myndighederne påtvinger iranske kvinder tilsløring i form af hijab. I 2009 blev et folkeligt oprør blodigt slået ned i Iran, og udsendelsen nævnte intet om forholdene for oppositionen eller kvinder i landet.Mangfoldighedskonsulent på glatisLigeledes i august vakte det ballade, at fhv.mediedirektør Gitte Rabøl blev genansat som mangfoldighedskonsulent med samme høje løn, som da hun var direktør. Nemlig to millioner kroner. Hvad en mangfoldighedskonsulent egentlig skulle lave, svævede offentligheden i uvished om. Gitte Rabøl valgte efter debatten om hendes løn at fratræde som mangfoldighedskonsulent.Pride uden DR-folkNår der er Copenhagen Pride i august plejer politifolk og brandfolk at deltage i uniform.Men ifølge en anbefaling fra DRs etikchef, Inger Bach, skulle medarbejdere fra DR ikke deltage i Copenhagen Pride på en måde, så de kunne identificeres som DR-ansatte. Anbefalingen fra Inger Bach mødte kritik fra bl. a. Nikolaj Vraa, nyhedschef på ugebladet TÆT PÅ: »Jeg synes, det er klassisk DR. Samme uge som det kommer frem, at DR åbenbart bruger to millioner kroner om året på en mangfoldighedskonsulent, lyder beskeden til medarbejderne, at de ikke må vise, at de kommer fra DR under Copenhagen Pride.«.Pernille Blume til spotI august havnede Danmarks Radios P3 i en voldsom shitstorm på de sociale medier p. g. a. af en satirisk hyldest-video til svømmeren Pernille Blume. I videoen ser man en ranglet mand med badehætte, svømmebriller og et par lidt kiksede badebukser stå og synge om, hvor dejlig han synes, den danske svømmer er, mens han kører hænderne rundt på sin bare overkrop og tager sig selv i skridtet. »Du ligger der og smiler sjaskvåd', ' ku ik' drømme om at drømme om dig til en tømning af mit sæd-depot«, »Du får noget til at vokse og dunke i min krop«, synger han.Svaret fra P3 lød: »Ja, den ER klam.Og det var faktisk også meningen..«.Rød DR historie-serieI en stort anlagt serie fortalte DR en bred danmarkshistorie.Det gik rimeligt godt i de første afsnit, men særligt i de to sidste afsnit gik det galt. Serien var en traditionel socialhistorie med socialdemokrater i helterollerne.Ingen borgerlige blev nævnt. Helt galt blev det i sidste afsnit, hvor kommunister som frihedskæmpere blev fremhævet, men ingen borgerlige. Afsnittet påstod, at kommunister havde kæmpet for demokratiet. Kritikken kom ikke blot fra borgerlige, men også fra venstrefløjen.Rettelse 07.12.2017:Forkert billede af DicteI avisen onsdag blev der bragt en oversigt over rækken af betændte sager i DR i 2017. En af sagerne refererede til en ungdomsserie om den 11-årige Dicte, der rejste til Iran for at prøve »smart« hijab-tøj, som flere dansk-iransk fødte debattører efterfølgende tog kraftig afstand fra. I forbindelse med artiklen blev der bragt et billede af Iben Hjejle, der imidlertid intet har med den pågældende sag at gøre. Berlingske beklager fejlen. RED.
DR har aflyst den planlagte julekalender på P1, men Berlingske har her forsøgt at rekonstruere handlingen, så læserne kan se, hvad de er gået glip af.
Den 15. juni i år trådte den såkaldte »modernisering« af planloven i kraft efter beslutning fra regeringen støttet af S og DF.I pressemeddelelsen fra Erhvervsministeriet i den anledning hed det under betegnelsen »fakta« : »Planloven sætter den overordnede ramme for den fysiske planlægning for arealanvendelse og er en væsentlig del af rammen for vækst-og udviklingsmuligheder i Danmark«. Og videre: »Moderniseringen underbygger en ny og bedre balance mellem hensyn til vækst og erhvervsudvikling og hensyn til natur og miljø«. 1) »Moderniseringen« indebærer øget adgang til byplantiltag og bebyggelse i kystnære områder og indenfor strandbeskyttelses-linien. Desuden gives grønt lys for endnu større supermarkeder, indkøbscentre og dagligvarebutikker i bymidter og - nærområder.Fristerne for indsigelse mod kommuneplaner og lokalplaner ændres således, at de generelt bliver fire uger (mod nu otte uger). For lokalplaner af mindre betydning med mulighed for at reducere fristen til to uger.Borgernes mulighed for at klage over indgreb i deres nærmiljø indskrænkes altså. Og de mindre detailhandlere står for skud: Den administrende direktør for De Samvirkende Købmænd, John Wagner, har kommenteret den vejledning til planloven, som Erhvervsministeriet har udsendt: - VI må i fremtiden forvente, at kommunerne bliver udsat for et endnu større pres - terrorplanlægning - fra kreative developere, siger John Wagner og uddyber: - Terrorplanlægningen bestod i, at de sagde til en borgmester, at hvis de ikke fik lov til at etablere sig i kommunen, ville de i stedet gøre det i nabokommunen - hvor de i øvrigt så sagde præcis det samme.- Risikoen er vokset for flere »megacentre« med store udvalgsvarebutikker og en enkelt eller flere dagligvarebutikker på op til 3900 kvadratmeter. Tilsammen en konstruktion, som kan koste byen en attraktiv bymidte og oplandet adskillige mindre dagligvarebutikker.2) Især Dansk Supermarked har været aktiv.Virksomheden har ved alle lovrevisioner af planloven krævet mere vidtgående liberaliseringer. Lovrevisionen både afspejler og fremmer den igangværenden liberaliseringsproces.Friluftsrådet, Danmarks Naturfredningsforening med flere har forud for-og under behandlingen af lovrevisionen kritiseret de nye trusler mod natur, kyst-og strandarealer.GØDNINGSGATEOgså andre love omhandler arealanvendelsen i Danmark. Og når der tales om »balance« med hensyntagen til natur og miljø, er sagen om ' gødningsgate' ved årsskiftet 2015/ 16 påfaldende. Her blev V-regeringens miljø-og fødevareminister, Eva Kjer Hansen, fyret efter et mistillidsvotum på grund af usandheder om en landbrugspakkes effekter.Pakken blev alligevel vedtaget af V, K, DF og LA og indebar, at gødningsnormerne blev reduceret. Desuden blev randzoneloven ophævet.Forbudet mod dyrkning og gødning af en zone på 10 meter fra åer og søer blev fjernet.Dette betød, at over 50.000 hektar kunne inddrages til dyrkning - med virkning fra 29.januar 2016. Det betød også, at offentlighedens adgang til disse områder blev indskrænket.Aftaleteksten har som første fokuspunkt sikring af »bæredygtigt grundlag« og dernæst »styrket konkurrenceevne«, »fremsynet eksportindsats« m. v. 3), men konsekvensen er en ny stigning i gødningsforbrug og kvælstof-og fosforudledningen i naturen, med øget iltsvind og fiskedød i de indre farvande som forventet effekt.Ifølge Miljø-og Fødevareministeriet vil landbrugets gevinst andrage 1,3-1,8 milliarder kroner årligt. Landbrug &amp; Fødevarer (L&amp;F) anslog en gevinst på 2,2 milliarder kroner.Dertil kommer, at det såkaldte harmonikrav for slagtesvin blev hævet fra 1,4 til 1,7 dyreenheder pr. hektar. Det betyder flere svin og mere gødning pr. hektar. Gevinst: 55-150 millioner kroner ifølge L&amp;F. 4) Pakken indeholdt også såkaldte »kompenserende miljøtiltag«. Disse er dog dels baseret på frivillighed og dels ord om skovrejsning og pleje af vådområder, som ikke rummer konkrete tiltag.Selv hvis disse »kompensationer« får nogen effekt, vil kvælstofudledningen frem til år 2020 vokse, og der vil alligevel mangle en indsats på 6.200 tons kvælstof frem mod år 2027, sagde prodekan ved Aarhus Universitet, Kurt Nielsen, ved landbrugspakkens vedtagelse.5) Blandt kritikerne af pakken er også Danmarks Naturfredningsforening m. fl.PLANLOVS-LIBERALISERINGNu er trin to i liberaliseringen af den private disposition over arealanvendelsen - eller offentlig indgriben til gavn for og tilpasning til private interesser - så på plads med den nye planlov. Erhvervsminister Brian Mikkelsen (K) sagde i præsentationen den 1. juni: - Moderniseringen fjerner vækstbarrierer i den fysiske planlægning og er et vigtigt skridt til fremme af vækst og udvikling i hele Danmark.De nye udviklingsmuligheder i blandt andet landdistrikterne og detailhandelen er nu en realitet, der kan komme ud og virke i hele landet til gavn for både virksomheder og borgere, samtidig med, at vi beskytter miljøet og en righoldig natur. 6) »Moderniseringen« af planloven giver øgede muligheder for bymæssige og andre offentligt-private indgreb i kystnære områder, herunder tilladelse til opførelse af 6.000 nye sommerhuse under betingelse af, at 5.000 ubebyggede sommerhus-grunde tilbageføres til landzone. Kystnære områder kan udlægges til byområder - byzoner som Amager Fælled - »hvis der er en særlig planlægningsmæssig eller funktionel begrundelse«. 7).Endog strandbeskyttelseslinien på 100-300 meter kan ophæves i bynære områder efter kommunal ansøgning. Samtidig kan sommerhusejere uden dispensation tilføje en række ud-og tilbygninger på deres grund, og det samme kan foreninger, klubber og institutioner i havneområder.MARKEDS-ANARKISTISKK BYVÆKSTIfølge Erhvervsministeriet skaber planloven bedre muligheder for byvækst, idet »rammerne for byudvikling bliver () mere klare og fleksible, og kommunerne skal tage større hensyn til produktionserhverv i deres planlægning«. Planloven legaliserer således, at kommunerne kan udpege »udviklingsområder« indenfor kystnærhedszonen på tre km - med tilladelse til anlæg, erhverv og boliger. Det sker gennem et landsplansdirektiv på baggrund af ansøgning til Erhvervsministeriet.Ministeriet taler om, at noget sådan skal ske i »områder uden særlige landskabs-eller miljøinteresser« 8), men den praksis, som planloven også her tilpasses til, overgås af virkeligheden: Amager Fælled ligger indenfor tre km fra kysten, men er defineret som byzone, hvor fredningsbestemmelser er ophævet og nærrekreative områder bebygget: Det skete da Ørestaden virkeliggjordes. Forsøget på at inddrage yderligere 187.000 m2 til opførelsen af 2.500 boliger i et usædvanligt bynært, rekreativt område med mindst 20 sjældne plante-og dyrearter, er nu pt. stoppet af overborgmester Frank Jensen (S) efter massive protester fra beboere, Dansk Naturfredningsforening, NOAH m. fl.Forinden angreb det socialdemokratiske BR-medlem Jakob Hougaard kritikere for at ville »bevare nogle totalt ligegyldige svampe eller biller på et tilgroet område af fælleden, som ingen mennesker bruger«. Og der er fortsat planer om en campingplads i den sydvestlige del af Fælleden og om en havnetunnel med mulig afkørselsvej til Islands Brygge.På de af kommunen frasolgte arealer, Frihavnen i København og i Aarhus Havn, opføres store dyre erhvervs-og boligprojekter med heftig bebyggelsesgrad, i stor højde - med omfattende problemer med vindstøj og fravær af jordforbindelse til og øjenkontakt med rekreative arealer. Og forøgelse af trafikproblemerne i hele storbyområdet.FLERE HYPERCENTREStørrelsen på dagligvarebutikker - både enkeltstående og i lokalcentre - kan nu øges fra max. 1000 m2 til 1.200 m2. I bymidter og bydelscentre kan dagligvarebutikkerne Dette er første del af en artikel om den nye planlov, der trådte i kraft den 15. juni i år. Anden del af artiklen kommer i morgen.samlet andrage 5000 m2 mod hidtil 3.500 m2. Og 3.900 m2 i aflastningsområder. Størrelsesbegrænsningen på 2.000 m2 for udvalgsvarebutikker i bymidten, bydelscentre og aflastningsområder ophæves - også i byer med færre end det hidtidige minimum på 40.000 indbyggere 9).Den fortsatte koncentration og centralisering af kapital indenfor handelssektoren stadfæstes og fremskrives således i loven, så de facto-udviklingen legaliseres. Og stadig mere hyppige dispensationer fra kommuneog lokalplaner kan nedbringes - for en tid.I Erhvervsministeriets pressemeddelelse den 1. juni kaldes denne proces, at »detailhandelen skal kunne følge med tiden« for at »styrke konkurrencen og lavere priser for forbrugerne«. Denne betragtning inddrager dog ikke tendensen til monopolisering, faren for monopolpriser og kartelaftaler, ligesom der i forbrugerpriserne ikke er medtaget øgede omkostninger til transport og tidsforbrug for at komme til butikscentrene i og omkring byerne internt og udefra, når lokalbutikker nedlægges/ udkonkurreres. De trafikale, byplanmæssige konsekvenser af denne udvikling - og deres pris - omtales heller ikke.Omvendt lægger den øgede mulighed for aflastningscentre udenfor de centrale bydele, typisk ved omfartsveje, op til accelerering af butiksdøden i bolignære byområder, til forstærkelse af den funktionelle opsplitning af byelementerne også lokalt, og til øgede tra-fik-og miljøproblemer indefra-ud.Noter: 1) Erhvervsministeriet, pressemeddelelse, 1. juni 2017.2) De Samvirkende Købmænd, www.dsk.dk, 11. august 2017 3) Miljø-og Fødevareministeriet, aftaletekst, 22. dec. 2015.4) Altinget, 26. feb. 2017.5) Item.6) Item 1).7)) Erhvervs-og Vækstministeriet, faktaark, 9. juni 2017.8) Item.9) Item.Forbudet mod dyrkning og gødning af en zone på 10 meter fra åer og søer blev fjernet. Dette betød, at over 50.000 hektar kunne inddrages til dyrkning. Moderniseringen indebærer øget adgang til bebyggelse i kystnære områder og grønt lys for endnu større supermarkeder og indkøbscentre.Planloven legaliserer, at kommunerne kan udpege " udviklingsområder" indenfor kystnærhedszonen på tre km - med tilladelse til anlæg, erhverv og boliger. Den fortsatte koncentration og centralisering af kapital indenfor handelssektoren stadfæstes og fremskrives således i loven, så de facto-udviklingen legaliseres.PLANLOVENS HISTORIE»Forhindring af uønsket og ukontrolleret bebyggelse i det åbne land«, hed det i den by-og landzonelov, som trådte i kraft i 1970, hvor Aage Hastrup (K) var boligminister.Planloven fra 1992, hvor Per Stig Møller (K) var miljøminister, er en rammelov, der angiver, hvordan regionerne og kommunerne kan/ må disponere (og dispensere) i kommunal-og lokalplaner for arealerne i deres område.Da Søren Pape i 2014 blev formand for de Konservative, blev partiets kursændring for liberalisering af loven åbent udtalt. I november 2015 kom regeringsudspillet »Vækst og udvikling i hele Danmark«. Det fulgtes af en aftale om ' modernisering af planloven' indgået mellem Venstre-regeringen, S, K, og DF den 9.juni 2016. De Konservative indtrådte senere på året i regeringen. Deres erhvervsminister, Brian Mikkelsen, fremlagde lovrevisionen med ikraftræden 15. juni, 2017.Tidligere miljøminister Svend Auken (S) stod for indførelsen af strandbeskyttelseslinien, som Venstre-regeringen søgte afskaffet. Efter massive protester består den, men kan tilsidesættes i den ny planlov, som Socialdemokratiet støtter.
ANALYSE Moderniseret planlov - del 1 Danmark har været berømmet for sin planlov. Den seneste revidering af loven bekræfter, at markedskræfterne bestemmer den fysiske anvendelse af Danmarks areal.
En af de første kommentarer, Maria Kangas Christensen lagde mærke til på de sociale medier, da hendes navn blev offentliggjort som forstander på SeniorHøjskolen, var denne: " Tillykke til Nørre Nissum." For ikke nok med at byens højskole får en ny leder, byen i det nordlige Vestjylland får også seks nye tilflyttere - mor, far og fire børn i alderen fra ni til fire år er nemlig flyttet fra hovedstadens Amager til et nykøbt hus i landsbyen ved Lim-fjorden.40-årige Maria Kangas Christensen var ikke i tvivl om, at jobbet som forstander på en højskole for seniorer var en oplagt mulighed, da hun så jobopslaget, for stillingen rummer præcis den kobling mellem arbejdsliv og familieliv, som hun og hendes mand havde talt om i et stykke tid; en kobling, der gør, at forældre og børn kan være tættere på hinanden i hverdagen, og hvor arbejdslivet ikke kun er fra klokken 9 til 16, men en måde at leve hele sit liv på. Hvor åbne døre og tilgængelighed hører med." På den måde er jobbet et valg for hele familien, og vi ser det allesammen som et godt eventyr. Det er ikke et fravalg af livet i København, for det har også sine værdier.Det er et tilvalg af en ny måde at leve vores liv på," fortæller Maria Kangas Christensen.Den nye forstander på SeniorHøjskolen har arbejdet med ledelse gennem flere år. Både som afdelingsleder forskellige steder på Københavns Universitet og som leder af Nationalt netværk af skoletjenester under Undervisnings-og Kulturministeriet.Hun er cand. mag. i retorik og har en bachelorgrad i finsk, teatervidenskab og nordiske studier. Derudover har opvæksten også været med til at sætte en vis retning for Maria Kangas Christensens værdier og løbebane. Hun er vokset op som den næstældste i en søskendeflok på fire i en præstegård ved Herning, hvor faderen var præst. Det var en præstegård, hvor telefonen blev taget døgnet rundt, og hvor juleaften begyndte på sygehusets børneafdeling og tit var med festmiddag med dem, der ellers skulle sidde alene juleaften.At inddrage sig selv som person i sit arbejde og at være noget for andre mennesker har derfor altid ligget som en del af Maria Kangas Christensens måde at være i verden på. Og derfor har hun da også været aktiv i den folkekirkelige børne-og ungdomsorganisation FDF, siden hun var helt lille - i de senere år dog mest som aktiv forælder.Glæden ved sangen, fællesskabet og de mange naturoplevelser er noget af det, Maria Kangas Christensen nu håber at kunne tage endnu mere ind i sit arbejdsliv også. Især morgensangen på højskolen kan hun næsten ikke vente med at deltage i, ligesom hun i det hele taget glæder sig til at undervise og " få lidt mere ånd og kultur ind i hverdagen", som hun siger." Og så er seniorer og det aktive seniorliv et område med stort potentiale, som højskoletraditionen og højskoleformen spiller utrolig godt sammen med," tilføjer hun.En af hendes første udfordringer på SeniorHøjskolen er at finde ud af, hvordan der kan skaffes flere penge til fysiske forbedringer af skolens forhold og gerne udvidelser, for selvom højskolen har udsolgte kurser og generelt klarer sig godt, kan det være svært at låne penge på grund af beliggenheden." Og den anden udfordring bliver at sikre, at højskolen fortsat udvikler sig og bliver ved med at være attraktiv for målgruppen, men det er vi sikre på, at vi har fundet den rette person til at klare, for Maria Kangas Christensen er tydeligt et menneske, der ved en masse om ledelse og drift, samtidig med at hun er i stand til at gøre sig synlig på sin egen stilfærdige måde. Hun hviler i sig selv - og så er hun jo altså også vestjyde," lyder det med et glimt i øjet fra SeniorHøjskolens bestyrelsesformand, Henrik Sommer.tulinius@k.dk 
portræt 40-årige Maria Kangas Christensen er sammen med sin mand og parrets fire børn flyttet fra Amager til Nørre Nissum, hvor hun netop er tiltrådt som SeniorHøjskolens nye forstander.
Vi skruer tiden fire år tilbage: Ved kortbanesvømmernes EM på hjemmebane i Herning leverer de danske svømmere en historisk god præstation ved at vinde tre europamesterskaber og sammenlagt ni medaljer.Så godt har Dansk Svømmeunions sportschef Lars Green Bach dog svært ved at forestille sig, at det kommer til at gå, når Danmark 13.-17. december igen er EM-værter.»Selvfølgelig håber jeg det bedste. Men vi dæmper forventningerne en smule. Ved EM 2013 havde vi danskere i 22 finaler. Det var en meget høj score. Endnu har vi ikke lavet en of-ficiel målsætning. Før det sker, skal vi se det endelige startfelt. Men det er min forventning, at tallet ikke bliver lige så højt denne gang,« siger Lars Green Bach, der forklarer sit synspunkt således: »Den internationale konkurrence i kortbanesvømning er blevet hårdere, og ved EM stiller nogle af Europas førende svømmere op, så det bliver ikke nogen ' walkover' for os,« siger Lars Green Bach og henviser til, at profiler som englænderen Adam Peaty, spanieren Mireia Belmonte Garcia og svenskeren Sarah Sjöström har meldt sin ankomst. Desuden står det klart, at Danmark denne gang er uden gravide Jeanette Ottesen samt Lotte Friis, der har lagt svømmedragten på hylden.Friske medaljer»Dem ville vi jo selvfølgelig stadig gerne have rådet over. Men på vores hold er der stadig flere store profiler, der har potentiale til at kæmpe med om topplaceringerne,« siger Lars Green Bach og tilføjer: »Rikke Møller Pedersen kommer med 13 friske medaljer, som hun over de seneste fire måneder har erobret i World Cup'en, og i samme konkurrenceserie har Pernille Blume lige sat personlige rekorder i nogle af sine favoritdiscipliner.Så selv om netop disse to normalt er bedre på lang-end kortbane, er det bestemt et par svømmere, der er grund til at forvente gode resultater af.« Hvem er de bedste danske medaljebud? »Foruden Rikke Møller Pedersen og Pernille Blume kan svømmere som Viktor Bromer og Mie Ø. Nielsen formentlig også være med helt fremme i finalerne.«.De sidste forberedelserHvordan kommer de sidste EM-forberedelser til at foregå? »Vi har allerede haft deltagerne samlet en enkelt dag i Greve. Men fra søndag 10. december - tre dage før det går løs i Royal Arena - samles de igen. På den måde er der så få forstyrrelser som muligt for svømmerne. Forstyrrelser skal der til gengæld nok komme masser af, når de ankommer til konkurrencestedet med 6.500 tilskuere omkring dem.« I forhold til EM 2013 på hjemmebane er det danske holds størrelse steget fra 29 til 38. Hvorfor? »Niveauet i dansk svømning har de seneste år løftet sig enormt. Vi havde denne gang ellers strammet udtagelseskravene. Årsagen, til at vi bliver bedre og bedre, er, at der rundt om i klubmiljøerne foregår masser af positive ting.Samtidig med at den yngste generation af svømmere er blevet udviklet, er det lykkedes at fastholde nogle af de ældre svømmere, der allerede befinder sig på et højt internationalt niveau. Så det er en kombination af god kvalitet i talentudvikling og landsholdsstruktur.«.MedlemsfremgangHar Dansk Svømmeunion lokket talenterne med stipendier som for eksempel spillerne på kvindelandsholdet i fodbold? »Nej, svømning er ikke en særlig kommerciel sport, så vi har ikke aflønning af svømmere.Til gengæld har vi nogle få, som får et fast månedligt beløb. Det er et mindre beløb beregnet til at dække omkostningerne, så deres udgifter på at dyrke svømning kan holdes nede. Men det er ikke noget, der kan betragtes som løn. Vores økonomiske ressourcer går primært til det setup, vi stiller til rådighed for svømmerne i forbindelse med international konkurrencedeltagelse.« Kan man forestille sig, at den ekstra opmærksomhed, som svømning nu får i Danmark, giver medlemsfremgang? »Det har der faktisk været i vores sport de seneste ti år. Lige nu har vi 185.000 medlemmer fordelt i 294 klubber. Det betyder, at vi efter fodbold og gymnastik er det tredjestørste specialforbund under DIF. En eventuel medlemsfremgang kan næppe måles på en begivenhed som denne. Men det skaber en interesse, der er vigtig for medlemsfastholdelsen.idskov@sporten.dk Niveauet i dansk svømning har løftet sig enormt.Lars Green Bach, sportschef.Fakta: FAKTA EM i kortbanesvømningAfvikles i Royal Arena 13.-17. december.38 danske svømmere skal repræsentere Danmark.700 svømmere fra 45 lande kommer til Amager.Der konkurreres om 40 medaljesæt (guld, sølv og bronze).Der er solgt billetter til tilskuere fra 28 lande, og over 20 procent af disse er blevet solgt til udenlandske svømmeentusiaster.
Danmark stiller ved svømme-EM på kortbane i Royal Arena på Amager med et rekordstort hold. Sportschef Lars Green Bach har høje ambitioner, men kan alligevel ikke forestille sig, at det kommer til at gå lige så godt, som da Danmark for fire år siden sidst var EM-værter.
I midten af Jaggers nye fastfoodrestaurant på Nørrebro hænger en håndvask med plads til tre. Det er ikke bare hygiejne-nudging, det er også en nødvendighed, når du sidder med kødsaft løbende ned ad fingrene.For på Jagger spiser man ikke burgere.Man ondulerer dem.Der er efter sigende blevet langet mere end 100.000 burgere over disken, siden bistromanden Rasmus Oubæk med michelinstjerner i bagagen åbnede den første Jagger på Vesterbro sidste år.Inspirationen er McDonaldsk: tjept, enkelt og i en konsistent (men væsentligt opgraderet) kvalitet.Jeg tog en cheeseburgermenu med burger, pommes frites og valgfri drikkevare, og sådan en sag står i 95 kr.Cheeseburgeren, en one stack-udgave, der kan holdes i en enkelt hånd, er enkelt komponeret. Gylden briochebolle, luftig og sprødstegt på indersiden, med sennep, ketchup, cheddar, tre grovgode pickles og en bøf, der spillede den mest juicy førsteviolin, jeg længe har hørt.Friskhakket kød fuldt af smag og åh så smukt stegt. Bearnaisen har Oubæk taget med, og på Jagger serveres den kold og i bæger (10 kr.). En drømmedip med stamina, og derfor er det også kløgtigt udtænkt, at fritterne - velsaltede og tyndtskårne - bare er fritter.Jaggers burgerset er uartigt godt skruet sammen, og det gav mening, at alle andre gæster ved bordene omkring os havde valgt samme menu som mig.Lige på nær min medspiser. Med flakkende øjne mindede han mest af alt sanktbernhardshunden Nana fra Peter Pan-scenen, hvor alle flyver mod Ønskeøen.Undtagen Nana. For fornyelsens skyld - han havde i forvejen to burgeraftaler på Jagger denne uge - sprang han burgeren over og prøvede i stedet Jaggers hotdog (30 kr.). Den er bestemt ikke ueffen, den er bare... ikke Jaggers burger.Hotdoggen bestod af en god hjemmelavet oksepølse og relish i et smørstegt brød med knasende, pandestegte løg på toppen. Vi kunne måske godt have brugt lidt mere smæk på smagen, når nu kortet lover en spicy hotdog, men vi var selv delvist ude om det. Til hotdoggen bestilte vi nemlig en Salty Caramel Milkshake, og den var ved gud salty, så salt og dejligt tungelammende, at den nok bedre egner sig som en dessert eller en læskende opkvikker uden højsaltet mad ved sin side.For lækker var den isoleret set, selv om jeg nu foretrak jordbærmilkshaken, som jeg faktisk aldrig tror, jeg har fået bedre. Og jeg har drukket en del.Vi endte i de højere luftlag, da vi skålede i Jaggersdejligt romtunge daiquiri (45 kr.) med ingefær og kamille og bed i to veloplagte, kødfulde nuggets (35 kr.).Jagger er, hands down, den burgerbar, man drømmer om.morten.hjortshoj@pol.dk Fakta: Kort fortalt om JaggerHipnessfaktorDer må være en lysstofrørssælger i københavnsområdet, der har kronede dage for tiden, for de er overalt. Også på Jagger. De højloftede lokaler med neonskilt på væggene, hiphop på anlægget og gråhvid farveskala tiltrækker både studerende, børnefamilier og madører fra udlandet, der har læst om Jaggers burgerevner. Sammenlignet med andre burgersteder i samme pris-og kvalitetsklasse er komforten i top, men her er mere slagtehussmart end hyggeligt.Dyr vs. billigMenuerne starter ved 90 kr., men du kan få en hamburger for en 50' er. Nogle vil finde burgerne små, men så kan du bestille en med en større bøf. Vil du pimpe din burger, kan du tilkøbe bacon eller salat og tomat, eller give den et skud af de saucer og dressinger, der står på bordene. Jeg har før ventet 20 minutter på en burger hos Jagger på Istedgade, og så er det ikke længere fastfood.Men i den nye Nørrebro-afdeling virker de til at have tjek på logistikken.DommenEn burgerbar i topform! Det giver mening, når Jagger sammen med Gasoline Grill nævnes som byens absolut bedste.På halvandet år har Jagger etableret sig på Vesterbro, Frederiksberg, Amager og nu Nørrebro, hvor kæden tager effektivitet og lange åbningstider fra McDonalds, men skruer op for kvalitet og pris.Deres burgersæt er hamrende godt skruet sammen, ligesom Jaggers milkshake, drinks, nuggets og fried chicken får dig til at vende tilbage igen og igen.
På halvandet år har burgerbaren Jagger spredt sig over det meste af København. Den nye Nørrebro-afdeling er i absolut topform.
Hvor bor du? »På Indre Frederiksberg«. Hvad kendetegner dit kvarter? »Jeg færdes faktisk ikke så meget på Frederiksberg. Jeg er mere et bromenneske.Der er mere vibrerende på Vesterbro og Nørrebro. Jeg kan godt lide, når byen er lidt gammel og slidt, så man kan se historien. Jeg bor også selv i en gammel slidt ejendom. Dem er der jo også nogle af på Frederiksberg«. Hvor går du ud og spiser? »Gerne på Osteria på Vesterbro. Der bliver man overrasket i løbet af aftenen, fordi man får en masse småretter og mange forskellige smagsoplevelser«. Hvor ville du invitere din kæreste hen på en romantisk date? »Vi har jo med Noma haft verdens bedste restaurant i byen, og den åbner igen ude på Refshaleøen til sommer.Der kunne jeg helt sikkert godt tænke mig at invitere hende ud«. Hvad ville du vise udenlandske gæster i København? »Christiania. Det er det sted, hvor Danmark markerer sig som en by med format.At vi har plads til at have et så forholdsvis stort område, der får lov at ligge hen i så dyrt et område, viser, at vi er en by gjort af storsind. Det er værd at holde fast i og bryste sig af«. Hvor i byen dufter der bedst? »Når vinden kommer fra det helt rigtige hjørne, og man står på Enghave Kaffe og får en brise oppe fra Carlsberg, er det noget, jeg nyder. Ellers er det Amager Fælled. Jeg kan lide duften af planter og sur jord. En moseagtig duft«. Har du et stamsted? »Det er Frederik VI (værtshus på Frederiksberg Allé, red.). Der er god plads, der er et billardbord, og så har de gode øl, hvis man er til det. At det blev mit stamsted, kom sig af, at jeg øvede med mit band i nærheden, og en gang imellem gik vi derned, når vi var færdige og evaluerede. Og så bor min far også i nærheden, og jeg har spillet billard med min bror der. Så der er mange gode oplevelser knyttet til det sted«. Hvor går du hen og får tømmermandsmad? »Der går jeg ned på Sokkelund. De har både en god burger og en god brunch, som kan få mig i gang igen«.Hvad er det værste ved foråret i København? »Ja, nu er jeg selv motorcykelentusiast, men de der typer, der ikke kan lade være med at køre rundt i beboelsesområder og langs cafeer og gasse op... Det er så irriterende«. Hvad er det værste sted i København? »Det er Kalvebod Brygge. Det er et rædselsscenarium af en anden verden. Det sted kunne emme af liv og vitalitet, men det er dræbt af store klamme byggerier.Der er en byplanlægger, der burde have røde ører. Min bror er uddannet på Arkitektskolen, og han tog et år i udlandet og fandt ud af, at man ude omkring i Europa bruger Kalvebod Brygge som et skrækeksempel på, hvordan man ikke skal bygge ved en havnefront«. Hvis du havde en bulldozer, hvad ville du så fjerne? »Alle bygninger på Kalvebod Brygge og anlægge noget, der kunne være folket til gavn. Det kunne være flere udendørs badefaciliteter, en park, hvor man kunne grille og spise madpakker eller en boardwalkmed små butikker med lokale varer, håndværk og sådan noget.Hvornår bliver ud allermest irriteret på København? »Det kan jeg blive, når en snæversynet byplanlægger får sin vilje, og det resulterer i døde områder som Ørestad. Og det er ikke, fordi jeg er bange for modernitet.Jeg er helt vild med Axel Towers.De er smukke, og der er en vildskab i de bygninger, som jeg hylder. De komplimenterer de bygninger, der står i nærheden på en rigtig flot måde. Som udtryk kan de noget særligt«. Hvad har København for meget af? »Biler. Og især tung trafik. Jeg glæder mig til, at man får teknologisk mulighed for at fjerne den tunge trafik fra gaderne i København. Uanset om det bliver droner, der skal ind med leveringer, eller hvad det bliver, så ser jeg frem til at slippe for lastbilerne. Det er jo ikke altid, at folk, der kan køre lastbil, også kan finde ud af at køre i en storby. Det må være enormt stressende at sidde deroppe og skulle manøvrere et tonstungt monstrum rundt i folkemængder«.birgitte.kjaer@pol.dk 
MIN BY CARSTEN BJØRNLUND Skuespiller Carsten Bjørnlund kan lide duften af Amager Fælled og Carlsberg, han er glad for motorcykler, god kaffe og italiensk mad. Og så mener han, at Christiania viser, at København er en by gjort af storsind. Han kan for tiden opleves i komedien ' Syng dansk' på Bellevue Teatret.
Det bliver ikke muligt for landets taxichauffører at hamstre taxilicenser, som de ikke har brug for. 
Taxichauffører eller selskaber, der lægger billet ind på en af de taxilicenser, der frigives i 2018, mister dem igen, hvis de ikke tages i brug, lyder det fra Trafikstyrelsen. 
Det er blevet lidt af et puslespil at gå ned med skraldet som borger i Københavns Kommune. Først skal madaffaldet sorteres fra, så skal pap og papir skilles ad, og til sidst skal plast samt glas skrubbes grundigt, inden man med god samvittighed kan smide det i de rette containere.Særligt plastaffaldet er blevet et fokusområde for Københavns Kommune, da den olieholdige plast udgør en CO2-belastning for klimaet, hvis den ender på et forbrændingsanlæg.Men hvad sker der egentlig med københavnernes plastaffald, efter det møjsommeligt er blevet vasket, renset og puttet i containeren? Det eksporteres til udlandet, fordi vi ikke har teknologien til at håndtere det her i Danmark.Det husstandssorterede plastaffald er besværligt at genanvende, da det som regel er en blandet landhandel af plastposer, emballage, kødbakker og anden madindpakning - og så er det ofte snavset. Det gør det dyrt at behandle, samtidig med at det begrænser kvaliteten af de produkter, man kan få ud af genanvendelsesprocessen.»Vi har slet ikke noget anlæg, der kan omdanne en brugt remouladedunk til et brugbart produkt,« fortæller Franz Cuculiza, direktør i genanvendelsesfirmaet Aage Vestergaard Larsen: »Med brug af den rigtige teknologi og det rigtige sorteringsanlæg, tror jeg godt, at man kan få en kvalitetsråvare ud af det. Det kan man bare ikke i dag.« Det samme gør sig gældende for de øvrige danske plastfirmaer.»Sådan som situationen er lige nu, har vi ikke nogen medlemmer, der tager imod det,« fortæller Christina Busk, miljøpolitisk chef i brancheforeningen Plastindustrien.Hun understreger, at selv om industrien på længere sigt gerne vil håndtere husstandenes plastaffald, er kapaciteten der ikke endnu.»I mange år valgte vi at forbrænde vores husstandsaffald herhjemme. Derfor er vi fuldstændigt bagud i forhold til, hvordan vi skal behandle det.« Og derfor sendes næsten al den indsamlede plast i stedet ud af landet. Tyskland er den største direkte aftager af dansk plastaffald, men i 2016 begyndte København og omegnskommunerne i stedet at sende plasten til efterbehandling i Sverige.Ingen kontrolFælles for de tyske og de svenske anlæg er, at de lover en høj genanvendelsesgrad. Det svenske firma Swerec, der håndterer københavnernes plastaffald, lover eksempelvis, at 75 procent af plasten ender i nye produkter.Alligevel er der flere, der stiller sig kritiske over for eksporten af affald til udlandet.»Vi synes ikke som sådan, at det er et stort problem, at plastaffald krydser en landegrænse.Problemet er, hvis man slipper kontrollen med processen,« siger Sine Fauerby, energiog miljøpolitisk seniorrådgiver i Danmarks Naturfredningsforening.I februar kom Swerec i stormvejr, da den svenske avis Dagens Nyheter kunne afsløre, at firmaet ikke behandlede det norske og svenske plastaffald som lovet.Ifølge avisen var det reelt kun mellem 32 og 38 procent af plasten, der blev genanvendt. I stedet blev titusindvis af ton plast brændt af i ovnene på en gotlandsk cementfabrik.Sagen endte, da Sveriges kommunale indsamlingsfirma, FTI, indgik et forlig med Swerec.Norges pendant, Grønt Punkt Norge, gik mere drastisk til værks og brød straks kontrakten og politianmeldte firmaet for svindel. I Danmark fik sagen ingen konsekvenser.I et skriftligt svar til Berlingske forklarer Danmarks største affaldsfirma, Vestforbrænding, der står for at håndtere plast fra husstandene i københavnsområdet, at man foretog et kontrolbesøg hos Swerec, da man blev opmærksom på den mulige svindelsag.Affald som ressourceMan fandt dog ikke grund til at tro, at den danske plast ikke blev genanvendt ordentligt.»Det får mange røde lamper til at lyse, når man hører den slags historier. Hvis vi holdt affaldshåndteringen herhjemme, ville der være mere myndighedskontrol med den slags. Når vi sender det til udlandet, er der en »ude af øje, ude af sind« -mentalitet,« siger Sine Fauerby.Den største udfordring ved at genanvende plasten fra danske husstande er, at den blandede plast er svær at bearbejde. Derfor ender man ofte med produkter af lavere værdi end de oprindelige.»Rigtigt meget af det plast, vi sorterer i dag, bliver til lavkvalitetsprodukter som skiltefødder og vejstolper. Der er altså en grænse for, hvor mange af den slags produkter, der er behov for,« forklarer Sine Fauerby fra Danmarks Naturfredningsforening.Sammen med 39 andre kommuner og Region Sjælland er Københavns Kommune gået i gang med at lave et fællesudbud om retten til at sortere og bearbejde plasten fra husholdningerne i kommunerne. Håbet er, at det vil give en tilpas mængde plast, der vil gøre det attraktivt for et dansk firma at investere i teknologien til at behandle det.»Der skal være mere fokus på kvalitet frem for kvantitet i sorteringen,« siger Christina Busk fra Plastindustrien om ideen. Grundlæggende hilser man dog ideen om at behandle plasten i Danmark velkommen - på trods af uenigheden om fremgangsmåden.»Jeg synes, det er forkert, at vi eksporterer vores affald. Det skal vi selv kunne tage hånd om. Affaldet er en ressource, og den bør vi ikke eksportere,« siger Franz Cuculiza fra Aage Vestergaard Larsen.sifh@berlingske.dk Når vi sender det til udlandet, er der en »ude af øje, ude af sind« -mentalitet.Sine Fauerby, seniorrådgiver i Danmarks Naturfredningsforening.Fakta: Plastikkens vej fra affald til genanvendelseBerlingske Grafik: Marie Lind Tekst: Simon Freiesleben Hansen Borgeren smider det sorterede plastaffald ud.Det husstandsassorterede affald, der oftest sorteres, er diverse plastposer, emballage, kødbakker og andet madindpakning. Plasten hentes og køres til et omlæsningsanlæg.Her presses plasten til ca.400 kg tunge »baller« af plast. På Amager Ressource Center producerer de cirka 18 af disse hver dag. Plastballerne læsses over på lastbiler, der kører dem til sorteringsanlæg i udlandet, bl. a. til Sverige og Tyskland. Blandingsprodukter er ikke attraktive. Derfor skal affaldet sorteres efter, hvilken type plast der er anvendt.De fire største fraktioner udgør tilsammen omtrent 90 procent af plastaffaldet:a: Det er typisk folie og plastikposer.b: Det er typisk plastikdunke og lignende.c: Det er typisk låg til flasker.d: Det er typisk kød-og madbakker.De sorterede og behandlede plastfraktioner sælges videre til producenter.Disse produkter laver man ofte på genbrugsplast: Vejpæle til afspærring ved byggeri, støjdæmpende motorvejshegn, mad-og kødbakker til fødevareindustrien og havemøbler.
Mere og mere plast samles ind og sendes til genbrug på trods af, at vi endnu ikke har teknologien til at håndtere det i Danmark. Derfor sendes det på langfart til udlandet, hvor det er svært at kontrollere, om det bliver genanvendt eller brændt af.
Røde kinder og sved på panden var en del af dagens orden. Da jeg var barn, havde kommunen stillet en hal til rådighed, som vi spillede badminton og håndbold i, når vi ikke lige gik til halbal og hørte Sneakers.Ved siden af hallen lå de kommunale fodboldbaner. Idrætstilbud var der masser af i folkeskolen og i fritiden. Det var en af de mange fordele ved at vokse op i en omegnsog forstadskommune i 1970' ernes Danmark.Det offentlige sørgede for, at nogle af byens helt centrale arealer blev friholdt til at motionere medborgerne.Midt i København skorter det imidlertid på de frie arealer, og antallet af fodboldbaner per indbygger er stadig det laveste blandt landets storbyer. Men trangen til at motionere i storbyen er ikke mindre end ude i forstæderne. Og derfor lægger byen og arkitekturen sig for tiden i nye folder.DEN STØRSTE FORANDRING er uden tvivl sket i byens gader. Her har man i årevis skubbet folk til at motionere i hverdagen. Også uden at byboerne nødvendigvis har vidst det. Men effekten på byen og folkesundheden har været enorm.Cykelstierne bliver år for år flere og bredere, og for nylig kunne man bringe den glædelige nyhed, at der nu var flere cyklister end biler i byens gader.Når det kommer til den mere bevidst valgte motion, har folk i byen gennem årtier taget sagen i egen hånd.Alle tilgængelige åbne rum i parker, pladser og gårde er blevet taget i brug til alskens former for uorganiseret gadesport, alt med en jævn overflade er der rullet skateboard og rulleskøjter hen over, og alle byens fortove og stier - ikke mindst dem omkring Søerne - er blevet til motionsløbebaner.Den uorganiserede idræt understøttes i dag af kommunen. Parker, pladser og strøg, der tidligere blev tegnet til langsom gang, bliver nu helt selvfølgeligt indrettet med et udvalg af tilbud til uorganiseret idræt som streetbasket, skateboard og stier til motionsløb.MED PARKOURBØLGEN KOMendnu et lag af aktivitet ind i byens rum. Den menneskeskabte by af lodrette vægge, der markerer ejendomsskel og grænser mellem privat og offentligt, bliver nu set som overkommelige udfordringer i forhindringsbaner.Et landskab, der skal forceres og besejres.Den fri parkour er måske ikke slået bredt igennem som en folkesport, men dens evne til at at omtolke byens rum og skabe gang-og springforbindelser, hvor de ikke var påtænkt, er en måde at ' surfe' lystfuldt og legende hen over det givne, som har slået mentalt igennem i byplanlægning og arkitektur. Ikke mindst takket være yngre arkitekters uforfærdede tilgang til bygningstraditioner og typologier.SUNDBYØSTER HALLEN TEGNET af Dorte Mandrup Arkitekter er således et af de første prominente eksempler på offentligprivat samarbejde, hvor de forskellige interesser spiller tydeligt sammen i skabelsen af en ny bygningstype med tre distinkte funktioner.Det er blevet en sandwich, hvor en privat investor har fået lov at bygge en dagligvarebutik i stueetagen og sælge private gårdhavehuse, hvis værdi forøges af at ligge på toppen af en bygning med en kommunalt ejet sportshal som fyld i midten.Huset ligger centralt i et knæk på Amagerbrogade, hvor en sportshal i sig selv nok ville tilbyde en rar funktion, men dens behov for solafskærmning gør typologien indadvendt og til lidt af en fjende af gadeliv. Så selv om man kan diskutere den aktuelle udvikling i byens butikker mod, at dagligvarekæderne overtager flere og flere af kvadratmeterne, så er detailhandel som udgangspunkt godt for byliv.Åbne stueetager, som i princippet er tilgængelige for alle, giver dybde og funktionalitet til byrummet. Der bliver så at sige noget at komme efter, når husene inviterer indenfor.I Nordhavn har JAJA Arkitekter tegnet et privat drevet parkeringshus med dagligvarebutik (igen) og genbrugsstation i stuen og en kommunal, offentligt tilgængelig motions-og legeplads på taget. Trappen derop, som løber langs siden af den otte etager høje bygning, er udstyret med en tidsmåler.I denne tæt udnyttede bydel giver det mulighed for alle for at komme op i højden og nyde udsigten, som man ellers skal betale dyrt for.MEN DEN HELT radikale nytænkning, der bryder med industrisamfundets skel mellem det nødvendige, farlige og adgangsbegrænsede på den ene side og fritid, udforskning og offentlig adgang på den anden, er megaprojektet Amager Bakke.Bjarke Ingels' tegnestue BIG har her tegnet skallen omkring et stort fælleskommunalt forbrændingsanlæg, som skal levere energi og varme til hovedstaden.Skallen har de udformet som et stiliseret 85 meter højt ' bjerg', man kan klatre op på ad siderne, vandre på ad stier eller stå på ski nedad på taget.Her bliver idrætsdelen privatdrevet, mens det store infrastrukturanlæg indenunder er et fælleskommunalt anliggende.Vi er endelig kommet hinsides den funktionsadskillelse, som moderne urbanister som Le Corbusier for knap 100 år siden advokerede for. De ville skabe sundere byer ved at tildele boliger, arbejde, fritid og fornøjelse hver sin plads i byerne, sådan som vi oplevede det i forstaden i 1970' erne.Sved på panden og røde kinder er også et normalt syn i storbyen i dag; men man opnår det på mere mangfoldig vis og langt mere indvævet i dagligdagens øvrige arkitektur.karsten.ifversen@pol.dk .Vi er endelig kommet hinsides den funktionsadskillelse, som urbanister for 100 år siden advokerede for.Fakta: Velfærdsserie Institutionslivet 2017Vi fødes i velfærdssamfundets rammer, og vi dør i dem.Fællesskabets institutioner bærer, følger og former os fra fødegang til krematorium. Men hvordan udformer vi livet i institutionerne et sted mellem drømme, økonomi og praksis? Vi har tidligere skrevet om daginstitutioner, folkeskoler, biblioteker, kulturhuse og sygehuse.I dag om idrætsfaciliteter.
ARKITEKTUR ESSAY Når det kommer til idræt, er velfærdssamfundet af og til bagud på point. Men sammen med private initiativer har staten skabt nye bygningstyper til kropsudfoldelse i et parkeringshus, et byhus og et kraftværk.
På under to timer blev Peter Bellis afskedskoncert i Amager Bio i København udsolgt tidligere på året.Kortere tid gik der i g år på dagen, hvor koncerten fandt sted, før spillestedet blev propfyldt med ulvens fans.Allerede inden dørene åbnede stod folk i en omtrent 50 meter lang kø, o g det aldrende og overvejende gråhårede publikum strømmende ind i varmen, da dørene gik op kl. 20.00.Elsker rock'n'rollFor rest i flokken var 56-årige Claus Christensen, der havde rejst fra hjemstavnen i Stege på Møn og helt frem til scenekanten på Amag er for at opleve den historiske afsked på klos hold. At han ingen kompagnon havde med skulle ikke sætter en stopper for den musikinteresserede mønbo.- Hvorfor er du her i aften? - Jeg har altid godt kunnet lide rock'n'roll, så da han gjorde et comeback i 90' er ne og begyndte at synge rock-' n'roll, begyndte je g for alvor at lytte til ham igen. Det er f antastisk, synes jeg. Claus Christensen nåede ikke at få en billet, da de blev sat til salg i første omgang, men forhåbningsfuldt havde han skrevet sig op på en venteliste. Heldet tilsmilede ham, og han blev tilbudt en billet kort før koncerten, som han medgiver også er en sørgmodig aften.- Ja, det er det vel, men samtidig o gså en fest og en aften, Peter forhåbentlig vil huske resten af sit liv, siger Claus Christensen.Gravøl og cd'erDet var et tørstigt publikum, der mødte op til Peter Bellis afsked. Stort set alle og enhver havde væbnet sig med enten fadøl eller vin. - Der har været godt gang i salget indtil videre, men je g tror ikke, at det her publikum kommer rendende, når musikken går i g ang, sagde en kvindelig bartender.Ligeledes havde sælgerne i merchandise-boden travlt med at lange Bellis seneste album, ' Som bobler ne i bækken', over disken eller tage imod forudbestillinger på livealbummet, der blev optaget på aftenen. 63-årige Kate Dahl havde dog hverken af delene. For hende var g ensynet med Peter Belli nok.Kørte dødsdromHun huskede tydeligt, da hun traf ham for første gang.- Det var i Hundested, da han kørte i en dødsdrom i et tivoli. Løbende har je g været til koncerter og musicals.Det er nok blevet til fem eller seks stykker, sagde Kate Dahl. Selv om hun ærgrer sig over, at Peter Belli lader sig pensionere, er det med fuld forståelse. - Sådan er det jo. Vi bliver jo ældre hele tiden. Det er ærgerligt, men sådan er det bare.rms@eb.dk nick@eb.dk .Fakta: Et liv i rampelysetPeter Belli er en af de få, der uden at overdrive kan hævde at have levet hele livet i rampelyset, hvor han har givet den fuld gas både som sanger og skuespiller.Han fik sit gennembrud i 60' erne, hvor han med sit lange hår og en af scenens mest markante stemmer, blev et af tidens største idoler og nærmest identisk med det, man dengang kaldte pigtrådsmusik.Peter Belli fik i 2003 IFPI's ærespris for sin lange og flotte karriere i dansk musik - og i august 2016 fulgte Smukfest op, da de tildelte ham deres hæderspris Polka Verner Legatet med ordene: - Tilnavnet ' Ulven' fik han i 1967 efter et af sine store hits -og netop smidigheden, råstyrken, hylet mod månen og det indædt snerrende, har hans signaturvokal til fælles med rovdyret.Siden dengang i 60' erne hvor det hele startede, har Peter Belli givet tusindvis af koncerter, indspillet flere end 40 albums og kørt et ukendt antal kilometer rundt i landet for at optræde for publikum.
LEGENDE: Peter Belli gik på pension med1100 af sine fans, der var klar til at hylde ham.
Når Danmarks svømmedarling nummer ét, den olympiske mester Pernille Blume, torsdag formiddag for første gang træder ind i den københavnske kæmpearena, Royal Arena, vil samtlige 6.000 par øjne på tilskuerpladserne følge hver eneste bevægelse med den største interesse. Blume er nemlig det helt store danske tilløbsstykke, når EM i kortbane skydes i gang i morgen.Men selv om nationens øjne konstant vil hvile på den 23-årige danske yndling i resten af ugen, føler hun sig ikke tynget af pres. Det fortalte hun til BT, da den danske EM-trup i går formiddag holdt pressemøde i den nybyggede arena i Ørestad på Amager.»Nej, overhovedet ikke. Jeg tror, at alle generelt håber, det går godt for danskerne - ikke kun for mig specifikt.Forventningspres bliver tit et lidt negativt ladet ord, men jeg tager det positivt, for alle de tilskuere, der kommer herude, vil jo bare mig og alle de andre danskere det bedste, så på den måde er det jo bare en positiv energi,« fortalte Blume, der håber, at hjemmebanefordelen vil afspejle sig i præstationerne i vandet: »Jeg kan helt klart bruge det til en fordel. Jeg har jo dem (tilskuerne, red.) i ryggen, og al den gode energi skal jeg bare tage med mig ned i bassinet og få omsat til vilje.« Herlev-svømmeren, der i 2016 tog en imponerende OL-guldmedalje i 50 meter fri, kommer til EM-stævnet optimeret helt ud til fingerspidserne.»Det har været mit bedste halve år nogensinde træningsmæssigt. Jeg har virkelig hygget mig og har fundet min egen måde at forberede mig på. Det har fungeret megagodt og har gjort, at jeg har kunnet fastholde motivationen. Jeg har trænet meget teknik og lavet mange styrkeprægede ting, der har gjort det hele lidt mere intenst,« lød det fra en tydeligt topfokuseret Blume, der også har brugt de seneste måneder på at blive gode venner med kortbanen, der ellers ikke er hendes favorit.»Jeg synes bare, at kortbane er meget rodet. Starter og vendinger har meget større indflydelse på kortbane, og det er ting, der er lidt svære at rykke sig helt vildt på for mig af fysiske årsager, fordi jeg ikke er så stor.Langbane er langt mere målrettet og ' ren' svømning, og det er dét, jeg er bedst til. Men jeg har forsøgt at vende det om. Blandt andet ved at bruge World Cup'en som et skridt på vejen mod dette kortbane-EM. Jeg er blevet mere tilpas med det, har fået mere selvtillid, og jeg synes, det har været sjovt at udforske kortbane.«.Fokuserer ikke på medaljerPå gårsdagens pressemøde blev samtlige 38 danske EM-deltagere præsenteret én for én. Men selv om talentmassen er overvældende, nægtede sportschef i Dansk Svømmeunion, Lars Green Bach, at sætte et tal på medaljeambitionerne.»Ingen kan på forhånd vide, hvordan vores konkurrenter svømmer.Derfor er vi mere optaget af at gøre dét, der skal til for, at svømmerne præsterer på deres højeste niveau, end på et specifikt antal medaljer,« fortalte sportschefen.Danmarks canadiske landstræner, Dean Boles, ville dog godt løfte sløret for, hvor han placerer sine største forventninger.»Jeg ser virkelig frem til kvindernes holdkap. Dér har vi bevist, at vi har store medaljehåb. Jeg glæder mig også til mændenes holdkap, hvor jeg håber, at vi kan komme med i finalerne. Et mål for os kunne være at deltage i alle seks holdkap-finaler. Det ville være fantastisk,« sagde Boles og tilføjede: »Vores veteraner vil kæmpe som vilde for medaljerne. Og så håber vi generelt bare, at mange vil vise fremskridt og sætte nye personlige rekorder.« Landstræneren ville dog heller ikke stille krav om et bestemt antal medaljer. Og det ville Pernille Blume heller ikke, da hun skulle fortælle om sine personlige ambitioner for denne uge.»Jeg håber bare, at jeg får en rigtig god oplevelse ud af det.«.lavg@bt.dk Fakta: DET DANSKE EM-HOLD23 KVINDER: Amalie Mikkelsen, Anna Wermuth, Caroline Erichsen, Emilie Beckmann, Emily Gantriis, Helena Rosendahl Bach, Josefine Brosolat Pedersen, Maj Howardsen, Julie Kepp Jensen, Katrine Bukh Villesen, Laura Glerup Jensen, Maria Grandt, Marina Heller Hansen, Matilde Schrøder, Mia Steen Duus, Mie Østergaard Nielsen, Pernille Blume, Regitze Gaard, Rikke Møller Pedersen, Sarah Bro, Signe Bro, Sofie Hansen, Victoria Bierre 15 MÆND: Alexander Aslak Nørgaard, Anders Lie Nielsen, Anton Ørskov Ipsen, Daniel Skaaning, Daniel Steen Andersen, Frans Johannessen, Frederik Siem Pedersen, Gustav Friberg, Magnus Jákupsson, Mathias Zander Rysgaard, Niklas Hedegaard, Philip Greve, Sebastian Ovesen, Tobias Bjerg, Viktor Bregner Bromer.
PUBLIKUMSFAVORIT Pernille Blume har brugt det seneste halve år på at blive mere tilpas med at svømme på kortbane, så nu glæder hun sig til det forestående EM i Royal Arena i København.
80 I MORGEN. Når Erik Veistrup sover, drømmer han om keramik og store farvestrålende oliemalerier.Det har han aldrig selv fortalt, men sådan må det være for en mand, der i den grad er passioneret samler. Så passioneret, at han i løbet af de seneste år har delt ud af sin samling for at få plads til nye ting, hvilket har skabt masser af glæde - og en del pladsudfordringer - hos flere danske museer.Erik Veistrup er samler, men han er også pensioneret skolelærer. For sin beskedne løn og pension har han siden 1970' erne samlet keramik og kunst, som han har transporteret hjem til huset på Amager på sin grønne Puch-knallert. Men modsat så mange andre samlere har han altid købt »med øjnene og ikke med ørerne«, som Politikens forhenværende chefredaktør Herbert Pundik engang udtalte om Erik Veistrup.Man kan også sige, at han kun køber det, han virkelig bliver forelsket i, og aldrig det, som han ved, man lige nu bare skal samle på.I 1970' erne spillede han bordtennis med kunstmaleren Kurt Trampedach, men tabte alle kampene, fordi han blev så distraheret af de mange malerier. Med tiden fik han erhvervet sig sin egen pæne Trampedach-samling, som han supplerede med malerier af Tal R, John Kørner, Anders Brinch, Frede Christoffersen og mange flere.Keramik sneg der sig også ind - ofte købt direkte af kunstnerne på deres værksteder og som regel i bundter ad gangen.Det er blevet til værker af Alev Siesbye, Gertrud og Myre Vasegaard, Axel Salto, Morten Løbner Espersen, Bente Skjøttgaard, Bodil Manz og mange flere. Så mange, at Danmarks keramikmuseum, Clay i Middelfart, i dag har over 1.000 værker fra hans samling, hvoraf de 26 lige nu kan opleves på museets store Saltoudstilling og en mindre flok på udstillingen ' Veistrups valg', der igennem tre rum viser højdepunkter fra Erik Veistrups samling. I anledning af Veistrups 80-års dag bliver der også vist værker fra hans samling på både Kunsten i Aalborg og Vendsyssel Kunstmuseum.Erik Veistrup siger selv, at han har et fantastisk pensionistliv. Han spiller tennis to gange om ugen. Tre til fire gange om året rejser han til Italien, hvor han især er glad for at udforske Venedig, hvilket har ført til både bøger og fotoudstillinger om byen.Når man møder ham på en udstilling eller ser ham komme kørende på sin knallert ud ad Amagerbrogade, er man heller ikke i tvivl: Den mand har virkelig et godt liv.Han er altid på jagt efter nye stykker keramik eller malerier til sin samling, og han falder jævnligt over yngre kunstnere, hvis værker han altid kan finde plads til, selv om hans bolig er ved at være fyldt til bristepunktet.Så længe Erik Veistrup bliver ved med at samle, ved man, at han har det godt.Og som kunstner må man glæde sig over hans jævnlige besøg på gallerier og værksteder.Bliver han forelsket i éns ting, holder han sig sjældent til en enkelt genstand, når der skal købes ind. Der skal jo også være noget smukt at stå op til om morgenen hjemme i privaten, mens han planlægger næste tur på knallerten eller til Venedig.

Den radikale spidskandidat og integrationsborgmester i København, Anna Mee Allerslev, er en intrigant løgner, som vælgerne ikke bør stemme på til kommunalvalget.Sådan lyder den opsigtsvækkende kritik fra Bo Nissen Knudsen, som i går trak sig som formand for De Radikale i Hovedstaden.Den hårde personkarakteristik kommer i kølvandet på sagen om Anna Mee Allerslevs bryllupsfidus, hvor hun gratis lånte den fornemme Rådhushal til 300 private gæster.De to partifæller har ellers i årevis haft et tæt politisk makkerskab. Men ifølge Bo Nissen Knudsen stikker problemerne dybere end bryllupssagen.Mngel på værdsættelse' Det er ikke muligt for mig at stå inde for at vores spidskandidat, der midt i stormvejret, har prioriteret at bruge sin tid på interne intriger i partiet og på systematisk og med talløse løgne at underminere partiforeningens demokratiske strukturer og beslutningsgange. Det er dem, jeg skal stå som garant for som formand, og det har jeg ikke kunnet', skriver den afgående formand på Facebook.Men han er ikke alene med sin skarpe kritik.I går kom det frem, at også formanden for De Radikale i Københavns kampagneudvalg, Rasmus Pontoppidan, er skredet i protest mod Anna Mee Allerslev.' Den altovervejende grund var samarbejdet med spidskandidaten, og den politiske kultur som spredtes omkring hende til andre kandidater.' forklarer han på Facebook, og uddybede: ' Personligt oplevede jeg ukonstruktiv kritik, som altid kom på bagkant; en mangel på ydmyghed, og en katastrofal mangel på værdsættelse af de frivillige, som udgør rygraden i alle kampagner'.Betændt overfladeFra Bo Nissen Knudsen lyder, at han stadig er radikal, og at partiet under den ' betændte' overflade stadig har den rigtige politik.' Så jeg vil til enhver tid stadig opfordre til at stemme radikalt - men for gudernes skyld til at stemme personligt og at stemme på en kandidat med troværdighed og integritet. Dem har vi heldigvis mange af på den radikale liste', fortsætter han.Nummer fire på listen er Randi Hjortholm. Hun advarer også københavnerne mod at stemme personligt på Anna Mee Allerslev.Stem på en anden- Jeg har enorm respekt for Bo. Han har en enorm moral og etik. Jeg kan ikke stå inde for den måde, Anna Mee forvalter sin position og magt på. Jeg synes selvfølgelig, at hun skal trække sig. Hun repræsenterer ikke, hvad Det Radikale Venstre står for, siger Randi Hjortholm.Hun kommer derfor med en klar opfordring til københavnerne, når de skal i stemmeboksen 21. november.- Man kan lade være med at stemme på spidskandidaten.Det er vigtigt at sige, at hvis hun ingen stemmer får, så kommer hun ikke ind, forklarer Randi Hjortholm.Ekstra Bladet har forgæves forsøgt at få en kommentar fra Bo Nissen Knudsen og Anna Mee Allerslev.Men til Ritzau fastslår integrationsborgmesteren, at hun ikke trækker sig som spidskandidat - og i aftes besluttede De Radikale i Hovedstaden, at Allerslev fortsat er spidskandidat.MORTEN Ø. FORTRYDER STØTTE: Kæk bemærkningAnna Mee havde alligevel ikke styr på det hele, og mange ting kunne være gjort anderledes.Det siger de radikales partileder Morten Østergaard, som nu fortryder sin tidligere opbakning til partifællen i København.- Det har været vigtigt, at Anna i sidste uge og i denne uge har erkendt, at det ikke er nok, at regler er overholdt, men at der er også er noget, der handler om rimelighed, siger Morten Østergaard.- Jeg er glad for, at Anna er kommet til den erkendelse, at der er mange ting, som man kunne have gjort anderledes, fortæller den radikale leder.Knap så coolDa sagen om gratis brug af rådhushallen til Anna Mees bryllup kom frem i Ekstra Bladet og BT, lød der helt andre toner fra Morten Østergaard.' Som altid har du styr på det hele Anna. BT kan rende og hoppe, kan de', skrev den radikale leder efterfulgt at en smilende smiley iført solbriller.I dag er Morten Østergaard knap så kålhøgen og radi-cool, og han fortryder sin opbakning.- Det var en lovlig kæk bemærkning, siger han.Fortsat tillidAnna Mees lange selv-interview på Facebook er ifølge Morten Østergaard en ' hudløst ærlig erklæring' om sagen i ' alle dens detaljer'.Samtidig gør han det klart, at han fortsat har tillid til Anna Mee som de radikales spidskandidat ved kommunalvalget i København.Holder fast i Anna Mee som spidskandidatRadikale i Hovedstaden holdt tirsdag aften krisemøde, hvor de skulle finde en ny formand i stedet for Bo Nissen Knudsen.Samtidig afviste de den tidligere formands beskrivelse af Anna Mee Allerslev: ' Vi kan ikke genkende det billede, som den tidligere formand tegner med sin meget hårde kritik'.Samme toner lyder fra den nu konstituerede 1. næstformand i Hovedstadens Radikale, Anne Eskildsen.- I kan ikke genkende en eneste løgn fra Anna Mees side i det her forløb? - Ikke så voldsomt, som han siger det her.- Har I så hørt usandheder fra Anna Mees mund i forløbet? - Jeg har ikke hørt usandheder fra Anna Mee.- Hvad er det for nogle intriger, som Bo taler om? - Det må du tale med Bo om. Når man er i gang med en valgkamp, så er man stresset, men vi kan slet ikke se det billede, som Bo tegner.- Tror du, at vælgerne vil lytte, når I har Anna Mee som spidskandidat? - Vi må bare op på barrikader og håbe på, at folk ser på politikken og ikke på personsagerne, siger Anne Eskildsen.Hun løber fra sit ordIgennem to døgn har Ekstra Bladet forsøgt at få et interview med Anna Mee Allerslev.I stedet kom hun i går med en alenlang opdatering på Facebook, hvor hun leger journalist og stiller sig selv en række spørgsmål. Forudsigeligt ukritisk var det.Efter et forgæves besøg på rådhuset lykkedes det kort efter klokken 19 mandag aften Ekstra Bladet at møde Anna Mee Allerslev inden en debat i Amager Bio.Ved indgangen til spillestedet kunne borgmesteren observeres talende i telefon, mens hun maste sig flad op af en dør.Da Anne Mee Allerslev havde forladt sin krog, var talelysten dog forsvundet. Vi kan tale efter debatten, lød forklaringen. Men den besked forblev en påstand.Efter mødet lod Anne Mee Allerslev sig nemlig beskytte af partifælle og radikal gruppeformand Tommy Petersen.Over for Ekstra Bladet kom hun dog med et løfte: - Vi kan tale i morgen, det lover jeg.Herefter forsvandt hun ind i en taxa med overborgmester Frank Jensen.I går kontaktede Ekstra Bladet så borgmesterens medarbejdere allerede fra dagens begyndelse.Men intet skete hele dagen.Først kort før avisens deadline ringede telefonen.En pressemedarbejder ville høre, hvad interviewet skulle handle om. Anne Mee Allerslev vendte dog aldrig tilbage og holdt sit ord.pma@eb.dk kbl@eb.dk sahl@eb.dk De to partifæller har ellers i årevis haft et tæt politisk makkerskab Hun repræsenterer ikke, hvad Det Radikale Venstre står for.
Integrationsborgmester Anna Mee Allerslev forsøger med intriger og talløse løgne at underminere Det Radikale Venstre, fastslår hendes nu tidligere partiformand i Hovedstaden, der derfor har trukket sig fra posten.
Den drabssigtede Peter Madsen møder fysisk op i Københavns Byret i dag, når hans varetægtsfængsling i sagen om freelance-journalisten Kim Walls død udløber.Retten bestemte ellers ved grundlovsforhøret, at han skulle medvirke via videolink ved næste fristforlængelse på anmodning fra anklageren.- Nu har anklagemyndigheden en særskilt begæring om ændring af fængslingsgrundlaget.Så vil det være naturligt, at han er personligt til stede i retten, siger senioranklager Jakob Buch-Jepsen med henvisning til, at han går efter at få Peter Madsen fængslet for manddrab i stedet for uagtsomt manddrab under særligt skærpende omstændigheder, som det var tilfældet ved grundlovsforhøret.Han er desuden sigtet for usømmelig omgang med lig.Peter Madsen nægter sig skyldig i sigtelserne og har selv forklaret, at Kim Wall døde i en ulykke om bord på ubåden Nautilus, hvorefter han med egne ord ' begravede hende til søs'. Kvindens parterede torso blev forrige mandag fundet i vandkanten på Amager. Hoved, arme og ben er stadig ikke fundet.Vil forklare sigRetten bliver sat klokken 14 i byrettens største retssal, hvor anklagemyndigheden vil gå efter at få dørene lukket af hensyn til efterforskningen.Peter Madsens forsvarer, Betina Hald Engmark, bekræfter, at hendes klient møder fysisk op i retten, og at hun vil gå efter at få ham løsladt.- Kan du sige, om han ser frem til at forklare sig igen? - Nu tror jeg ikke, at der er nogen, der ser frem til at skulle i retten og hele det pres, der er i forbindelse med sådan en sag. Men min klient møder op, og han svarer på de spørgsmål, der bliver stillet. Han er kun ude på at samarbejde, og han ønsker en åbenhed om tingene.- Betyder det også, at du har tænkt dig at protestere mod dørlukning? - Hvis der kommer en sådan begæring fra anklagemyndighedens side, så vil jeg protestere mod det. Ligesom min klient sidste gang ønskede at give en forklaring for åbne døre, så ønsker han også at gøre det denne gang, hvis der skulle være anledning til, at han skal afgive en forklaring, siger Betina Hald Engmark. Hun fortæller, at hun har besøgt ham i arresten, men ønsker ikke at sige så meget om, hvordan han har det.- Han er selvfølgelig meget påvirket af sagen. Det ændrer sig jo ikke. Han ser frem til, at politiet kommer til bunds i deres efterforskning, så vi kan få en afklaring på, hvordan det videre forløb kommer til at være.linette@eb.dk .Min klient møder op, og han svarer på de spørgsmål, der bliver stilletHan ser frem til, at politiet kommer til bunds i deres efterforskning.
Anklagemyndigheden vil gå efter at få Peter Madsen fængslet på mistanke om manddrab. Hans forsvarer vil kæmpe for at få ham løsladt.
Tirsdag aften var det Amagers tur til at blive ramt af bandeskyderi. Det skete, da en 20-årig mand med banderelationer blev ramt af skud foran en kiosk på Holmbladsgade.Beboere i området fortæller til Ekstra Bladet, at de hørte tre skud, og at de efter skuddene så en person løbe ind på bagsædet af en bil, hvor der i forvejen sad to personer.Bilen kørte derefter ad Holmbladsgade væk fra stedet.BandeopgørOfferet blev ramt af et skud i låret og et mellem skulderbladene, der efterfølgende gik ud igennem halsen. Den 20-årige kom kort efter på operationsbordet og er nu uden for livsfare, oplyser Københavns Politi.Ikke længe efter skudepisoden blev tre mænd på 19, 23 og 24 år anholdt, da politiet standsede dem i en bil i krydset mellem Vallensbækvej og Folemarksvej i Brøndby vest for København. Under anholdelsen af de tre mænd fandt politiet en pistol.- Både forurettede og de tre anholdte har bandetilknytning, men vi kan ikke med sikkerhed sige, om det har forbindelse til den verserende konflikt på Nørrebro, siger Torben Svarrer, der er leder af Københavns Politis afdeling for Organiseret Kriminalitet.Holmbladsgade er ifølge Ekstra Bladets oplysninger et af de områder i København, hvor banden Loyal To Familia (LTF) holder til.Ekstra Bladet erfarer da også, at offeret har tilknytning til banden LTF.VoldsomtDe tre mænd blev onsdag fremstillet i grundlovsforhør - sigtet for forsøg på manddrab og overtrædelse af våbenloven efter den paragraf i straffeloven, hvor der kan gives dobbelt straf, hvis forbrydelsen har baggrund i en konflikt mellem grupper af personer, og der er anvendt skydevåben.Anklager Tomas Hugger krævede lukkede døre under grundlovsforhøret.- Der verserer er en vild og voldsom bandekrig og af hensyn til efterforskningen i denne og andre sager bør dørene lukkes, sagde han i retten.Den første af de tre sigtede, der blev ført ind i retten, var iført blå ' fangedragt' fra Københavns Fængsler og sutsko, hvilket tydede på, at hans tøj var sendt til tekniske undersøgelser. Han nægtede sig skyldig og ønskede ikke at sige noget i retten.Alle tre blev alle fængslet i 27 dage.Den verserende bandekon-flikt har medført mindst 27 skyderier. Indtil videre er ingen dræbt, men en række personer er blevet såret.Af dem har fem været tilfældige, der har været det forkerte sted på det forkerte tidspunkt.db@eb.dk .
Tre personer varetægtsfængslet i 27 dage efter skyderi på Amager, hvor 20-årig blev ramt.
Bruno Mars rimer på fars, som der ikke er noget galt med. Det er bare ikke den rigtige ting, men et blandingsprodukt, som er blevet masseret og formet, så det fremstår indbydende.Bruno Mars er en mester i at tage fra andre og blande det hele sammen. Han er en af tidens mest populære popnavne, og det virkede, som om Royal Arena i Ørestad på Amager var mere udsolgt end nogensinde før.Siddepladserne var besat, og gulvet var godt proppet med børn, teenagere og voksne. Der var familierne, der var af sted for at have en fest sammen. Der var kæresteparrene, som holdt fast i hinanden hele aftenen, der var veninderne, som skrålede sammen, og vennerne, der gik mere op i at se cool ud. Alle var kommet for at blive underholdt, og en meget mere festlig torsdag aften kunne man ikke forestille sig.Hvis man kan sin musikhistorie, var det, som udspillede sig på scenen, mere professionelt udført end decideret originalt leveret.Bruno Mars stillede op med instrumentalister og sangere, og hele denne veloplagte og uniformerede bande bevægede sig synkront rundt på scenen.Det var som at se The Temptations i 1960' erne eller The Jackson 5 i 1970' erne med Michael Jackson i spidsen.Fascination af fortiden Hovedpersonen kunne, naturligvis, synge som noget nær Michael Jackson og Justin Timberlake og spille elektrisk guitar i stil med Prince. Og alligevel var Bruno Mars anderledes. Prince tog ofte på langfart i guitarsoloer, hvorimod stjernen i Royal Arena holdt sig til manuskriptet uden dog at virke besat af sin tidsplan.Han kunne godt stoppe op og skabe en dialog med de begejstrede tilhørere. Der gik dog ikke lang tid, før han skulle videre.Koncerten var præget af sangene fra amerikanerens nyeste lp, "24K Magic", som huserer på en fascination af fortiden. Således blev publikum også mindet om James Brown og groovy grupper som The Gap Band og Kool And The Gang. Det swingede på den mest funky facon, og efter nogle ældre numre med balladen "When I Was Your Man" som stærkeste moment sluttede han med monsterhittet "Uptown Funk".Det var forrygende, men også propfyldt med inspirationskilder, der var nemme at afkode.peter.schollert@jp.dk 
Bruno Mars stod for et gennemført og underholdende popshow.
Otte mænd i alderen 19 til 55 år blev i går fremstillet i grundlovsforhør i Københavns Byret. Syv af dem er sigtet for at være del af en hashring.Ved retsmødets begyndelse nedlagde retten navneforbud på de anholdte, også rockerveteranen. Desuden blev dørene lukket på anklager Kia Reumerts anmodning, fordi der stadig er mulige uidentificerede medgerningsmænd på fri fod.Forinden gjorde hun dog rede for politiets vurdering af sagen.Her fremgik det, at den 55-årige Hells Angels-veteran skal være bagmanden i en formodet hashliga, der siden begyndelsen af oktober i fjor og frem til begyndelsen af april i år solgte mellem 200 og 400 kilo hash i Christianias Pusher Street.Syv af de anholdte menes at være del af hashringen.Den ottende er sigtet i forbindelse med en pistol, politiet fandt.Klare rollerIfølge anklageren var rollefordelingen i hashligaen klar.Øverst i kæden var ifølge politiets vurdering HA-rockeren.Han arbejdede i følge anklageren tæt med en 36-årig. Den mand er ikke medlem af HA, men vurderes af politiet til at være tæt på klubben. Han styrede hashligaens overordnede regnskaber, og sammen med rockeren modtog han indtægten fra to-tre af hashboderne i Pusher Street.En tredje anholdt menes at være pengekureren, der fragtede udkommet fra hashboderne væk fra Pusher Street og til de to formodede bagmænd.Ledere af hashbodDe sidste fire er, ifølge politiets vurdering, hashligaens ' bønder'. To af dem fungerede som daglige ledere af hashboden kaldet Hashbod 24, hvor de blandt andet skal have bestyret det daglige regnskab.De sidste to yngre mænd var sælgere i hashboder, vurderer politiet.Samlet sigtes de for at have solgt mellem 200 og 400 kilo hash svarende til et sted mellem 1,6 kilo og 2,2 kilo om dagen.Alle otte nægter sig skyldige.Politiet slog onsdag til mod den formodede hashliga efter godt et halvt års efterforskning.Her ransagede man 22 steder, blandt andet et HA klubhus på Amager.På Christiania blev der gennemført en ransagning i ' Tinghuset', og her fandt man dele fra politiuniformer i form af fire politiskjorter, en politijakke og en politiregnfrakke.VaretægtsfængsletI aftes blev alle de sigtede varetægtsfængslet i fire uger.fish@eb.dk 
Navneforbud og lukkede døre i sag om storstilet hash-salg på Christiania.
I 1959 købte Søren Krarup sin første skrivemaskine hos Møller &amp; Landschultz i Krystalgade i indre København for 350 kroner.Den skrev han på i over 50 år. Flere end 25 bøger er det blevet til - og så mange debatindlæg og foredrag, at der næppe er tal på dem.Nu skriver han ikke meget mere, og det skyldes " noget så komisk" som ikke at kunne vænne sig til sin computer." Det plager mig, at jeg er dårlig til elektronikken.Jeg skrev på en helt anden måde på min gamle skrivemaskine," siger Søren Krarup.Lige i dét tilfælde har han meget tilfælles med Politikens Herbert Pundik, avisen, som Søren Krarup afskyr og kalder " systemet Politiken".Men kærlighed til skrivemaskiner giver måske alligevel en fælles forståelse, for oprigtigt interesseret spørger Søren Krarup: " Er der ikke noget med, at han ikke kan skaffe farvebånd længere?".Bøvl med elektronikken til trods har præst, politiker, debattør og forfatter Søren Krarup ikke forladt slagmarken. Som altid står han midt i krudtrøgen og taler utrætteligt imod godhedsfeberen, kulturradikalismen, systemet Politiken, folkekirkens knæfald, hjernevasken af den danske befolkning efter 1968 og ikke mindst imod islams indmarch i Europa.Er han slet ikke blevet mildere med tiden? " Ha! Jeg synes nu ikke, jeg har været grov.Men jeg har været i polemik med en samtid, som jeg er fuldstændig uenig med. Jeg er blevet svinet systematisk til, og jeg har slået igen. Men egentlig har jeg ikke haftnoget ønske om at befinde mig i en krigstilstand," siger Søren Krarup og holder for en stund fast i tanken om mildhed." Jeg ved ikke, om man kan sige, jeg er blevet mildere, men jeg sidder selvfølgelig her som pensionist og er lidt udenfor." H er op ad dagen er der dunkelt i den lejlighed på Amager, som han og hans hustru for nylig er flyttet ind i.Ejendommen er ejet af Samrådets Boligselskab, hvor blandt andre præster har mulighed for at søge en lejlighed.Da vi sætter os ved vinduet uden at tænde lys, er det som at holde skumring. Der er kaffe på kanden og den slags blå platter, som plejer at hænge på væggen, til at lægge vaniljekransene på.Tusmørket passer godt til at gøre regnebrættet op, for det er vel det, vi gør, nu hvor Søren Krarup fylder 80 år på søndag og kan se tilbage på et langt liv med sejre og nederlag.Og varme sig ved en familie, hvor man altid har bakket hinanden op.Har han aldrig vaklet i troen på det, han har kæmpet for - og imod? " Aldrig! For det er alvor og ikke pjat," siger han.Hvordan ender det? " Jeg kradser af inden for en begrænset årrække, og når det sker, kunne jeg godt håbe, det fører til, at man forstår, hvad det er, jeg har stået fast på. Men det må jo vise sig." Hvordan det skal ende for hans elskede Danmark, bekymrer ham mere." Det er jeg meget bange for. Jeg læser i øjeblikket en rigtig seriøs, afdæmpet, men dybt skræmmende norsk bog, ' Islam - Den 11.landeplage' skrevet af Hege Storhaug (norsk forfatter og journalist i den politiske tænketank Human Rights Service, red). Den er solgt i 50.000 eksemplarer i Norge og nu udkommet på dansk. Hun fortæller om, hvordan Norge allerede er underlagt islam. Hvordan kvindeundertrykkelsen tager fart. Om et Europa, der er genstand for islamisering," siger Søren Krarup." Vi er truet på en måde, at man spørger sig selv, hvordan det er kommet så vidt. Nu er jeg gammel og har ikke mange år igen, men vores børn og børnebørn", siger Søren Krarup og lader ordet børnebørn hænge i luften. Han har selv 12.Søren Krarup er også stadig rystet over kommunalvalgets resultat i København, hvor Alternativet kom ind som det tredjestørste parti." Er der da ingen sans for den uhygge, vi er udsat for? Situationen på Nørrebro. Truslerne mod Danmark og mod kristendommen er så tydelige, alligevel sætter man kryds ved det latterlige parti Alternativet og ved Enhedslisten, der aldrig selv er kommet ud over, jeg ved ikke, om man kan sige børnehaven, men i hvert fald gymnasiet. Dansk Folkeparti prøver jo og er i den situation, at de kunne vælte regeringen, men gør de det, kommer socialdemokraterne til med støtte fra De Radikale. Og så bliver det meget værre." S øren Krarup var medlem af Folketinget for Dansk Folkeparti mellem 2001 og 2011.I de seneste mange årtier har han insisteret på at forklare forskellen mellem kristendom og islam. En forskel, der ikke er faldet ud til islams fordel. Men ofte har han talt for døve eller forargede ører.I bogen " Systemskiftet. I kulturkampens tegn" fra 2006 er målgruppen det unge menneske, og her skriver han blandt andet: " Danmark er et kristent land - ikke blot i den forstand, at næsten hele det danske folk tilhører den evangelisk-lutherske kirke og er døbt i Jesu Kristi navn, men også sådan, at hele vores samfundsforståelse er bestemt af kristendommen. Og når et gammelt kristent land oplever denne overvældende indvandring af mennesker, der er formet af islam, så opstår problemet." Men hvad nu, hvis folk er ligeglade? Mange unge vil jo rigtig gerne bo på Nørrebro i København, trods skyderier og bandetyranni." Den hjernevask, som 1968 udsatte alle for, har desværre skabt en befolkning, der, især i København, men desværre også i andre dele af landet, er fuldstændig døve og blinde for det rædselsfulde, vi har lukket ind i landet," siger han og husker på tiden før ungdomsoprøret." Da jeg gik i skole i 1950' erne og 1960' erne, vidste man, hvad det var at være dansk, og hvad kristendommen siger om at være menneske. Der var en klar respekt for den etiske nationale bundethed, men så kom 1968, hvor man kunne gøre, hvad man ville, og hvor alt det, der var blevet sagt i de forrige årtier, var noget, man foragtede." I dag taler selv Radikale Venstre om, at antallet af flygtninge og indvandrere betyder noget. Og Mette Frederiksen drejer Socialdemokratiet til højre på værdipolitikken.Holdninger, som Søren Krarup i mange år stod ret alene med, vinder gehør.Hvordan er det i det lys at have fået ret? " Sørgeligt! Jeg tror nu mest, Mette Frederiksen læner sig op ad Dansk Folkeparti, fordi hun kan se, de står stærkt. Men det er da fuldstændig rigtigt, at noget er der sket. Jeg har flere gode forbindelser i den socialdemokratiske folketingsgruppe, som jeg er enig med, og som er enige med mig, men som godt ved, at de bliver terroriseret af Systemet Politiken, hvis de siger det højt." S øren Krarup er ikke i tvivl om, at islam målrettet eftertragter Europa." Islam vil have magten og opfører sig som verdens herre. Siden 700-tallet har Europa forsvaret sig mod islam, i 732 lykkedes det Karl Martel at trænge den islamiske hær tilbage i slaget ved Poitiers (by i det centrale Frankrig, red.). Men de sad jo i Spanien de næste 300-400 år, indtil man fik dem smidt dem ud. I mellemtiden kom en ny bølge op fra Tyrkiet, og 1453 faldt Konstantinopel - det gamle kristne Europas hovedstad.Så fortsatte muslimerne opad, indtil de i 1529 med nød og næppe blev stoppet ved Wien. I 1683 blev endnu et fremstød slået tilbage. Og i vores tid, efter Khomeini kom til magten, er islam påny blevet en trussel.Hvis Europa ikke snart forstår, hvad det er oppe imod, og hvad vi selv repræsenterer, går vi under. Det er det, jeg frygter." Hvordan mener du, folkekirken skal forholde sig til situationen? " Folkekirken", siger han og ryster på hovedet, " med sine usle biskopper. Københavns biskop Peter Skov-Jakobsen, ikke to øre værd. Peter Fischer-Møller i Roskilde, ikke to øre værd. Vi har efter min mening kun to hæderlige biskopper. De andre aner jo ikke noget om, i hvilken position kristendommen står til islam, og derfor lader vi os bare terrorisere. Den egentlige magthaver er viceværten, Systemet Politiken, som fortæller os, at det bare gælder om at være god og rar, og under det frelste motto er det, at man opgiver at forsvare sig." Hvordan med næstekærligheden? " Næsten er den, der her og nu er mig nær, det er knageme ikke en humanisme. Det er karakteristisk dårlig kristendom - det vil sige ukendskab til evangeliet, Luthers forkyndelse - at man ikke ved, hvad næstekærlighed betyder. Den virkelighed, kristendommen sætter os i, er, at vi skal være tro mod vores næste. Det er ikke det samme som at byde alle velkommen. Det er ren overtro og ugudelighed." Medvind eller modvind, hvor er du bedst? " Joh, jeg har da spillet meget fodbold i min tid, og der var vist indimellem medvind," siger Søren Krarup og ler højt." Men det er klart, at når man som jeg siger kulturradikalismen imod, er man i modsætning til hele den herskende klasses ideologi.Den klasse, som har terroriseret Danmark siden 1884, hvor Systemet Politiken bliver til Dagbladet Politiken og fortaler for Georg Brandes' moderne gennembrud. Det, som hedder kristendom og danskhed, har kulturradikalismen og Radikale Venstre kun været optaget af at udrydde. Til det punkt, hvor man for første gang, i 1940, oplevede, at Danmark blev erobret uden at forsvare sig." M en så kom modstandsbevægelsen som en vækkelse, mener Søren Krarup og vender tilbage til minderne om sin skoletid." Det betød, at skolen i efterkrigstiden var dansk. I Skolen ved Sundet, hvor jeg gik fra 1945 til 1950, sluttede vi hver morgensamling med at synge: ' Gå da frit/ enhver til sit/ og stole på Guds nåde!/ Da får vi lyst og lykke til/ at gøre gavn, som Gud det vil, på allerbedste måde.' Sådan lød den store kommuneskoles morgensang, og det siger meget om et folk, der var ganske anderledes end nu." Det er hans håb, at de tider kan komme igen. Men det bliver ikke nemt. Selvom Søren Krarup har en høj og smittende latter, er han i bund og grund alvorsmand. Er der lidt patriark over ham? " Ha! Det ved jeg nu ikke, jeg har en fantastisk stærk, dygtig og klog kone, som har sørget for, at vores fire børn voksede op i et hjem, hvor de vidste, hvem de er, og hvad de kommer af. Det betyder, at vi har fire fremragende børn, som yder en stor indsats." Hvorfor har dine børn aldrig gjort oprør? " De har været omgivet af oprør imod det, som deres far og mor har stået for, så måske har de haftnok at gøre med at forsvare det. Og det med at gøre oprør, er det andet end attitude?", spørger Søren Krarup, der er " utrolig glad for", at hans døtre bærer faklen videre på alle hans kerneområder: Agnete Raahauge som præst og redaktør af Tidehverv, Marie Krarup som folketingsmedlem for Dansk Folkeparti, Katrine Winkel Holm, der er teolog, samfundsdebattør og formand for Trykkefrihedsselskabet og Inger Krarup Brøgger, som er lektor i engelsk og ligesom sin far optaget af Rudyard Kiplings forfatterskab.Hvordan holder man sammen så længe, som du og din kone har gjort? I dag er mange familier splittede." Hvorfor skulle man ikke holde sammen, når det er en, der er værd at holde sammen med? Så gør man da hvad som helst for det." Din hustru har aldrig sagt: " Hold nu op, så vi kan få noget fred"? " Nej, bevar mig vel. Hun er næsten den, der er gået forrest, hun er stærk og begavet og kan se tingene fuldstændig klart. Også Tidehverv har jeg haften kolossal støtte i.Der ved man, at kristendommen er forudsætningen, og at det nationale borgerlige liv er en forpligtelse, som man ikke bare hæver sig over. Men jeg har da været systematisk forfulgt af den herskende klasse," siger Søren Krarup, og så er vi tilbage i politik, hvor han ofte har kæmpet alene. S ådan som han for eksempel gjorde, da han for mere end 30 år siden indrykkede en annonce i Morgenavisen Jyllands-Posten med teksten " Nej, ikke en krone!" i protest imod en indsamling til fordel for Dansk Flygtningehjælp, fordi organisationen efter hans mening " havde interesse i at gøre danskerne fremmede i eget land".Et par år inden var Søren Krarup gået lige så hårdt op imod Udlændingeloven af 1983. En af hovedaktørerne bag den var Hans Gammeltoft-Hansen, som på det tidspunkt var formand for Dansk Flygtningehjælp. Og hvis Søren Krarup havde ham på tomandshånd i dag, er dette, hvad han ville sige til ham: " Du har begået, er jeg lige ved at sige, en landsforræderisk gerning. Du har lukket op for den folkevandring, der ikke blot er Danmarks, men Europas ulykke." Udlændingeloven var en katastrofe, mener Søren Krarup." Og endnu mere kompromitterende var det, at Folketinget sagde ja. Selvom regeringen mente nej, turde den ikke stå fast, så var den blevet væltet, især af Bernhard Baunsgaard, De Radikales leder, som stod for den politiske holdning i 1983." Og netop udlændinge er stadig det vigtigste politiske emne, mener han." Befolkningen må gøre sig klart, hvad islam er, og hvad islam vil, så man kan begynde at forsvare sig selv imod det, som finder sted i Europa lige nu. Den politiske korrekthed, som man også kan kalde kulturradikalismen, har drevet befolkningen ind i den selvmorderiske opløsthed, vi oplever. Men det er da aldrig for sent at blive klogere." Hvad er dit ønske for fremtiden? " At der virkelig kommer en folkelig bevægelse til forsvar for Danmark og for kristendommen." Og for dig selv? " Herregud, jeg bliver 80, hvor længe lever jeg..." J Kristeligt Dagblad har forelagt Hans Gammeltoft-Hansen Krarups udtalelser.Han ønsker ikke at kommentere dem.winther@k.dk WW Københavns biskop Peter Skov-Jakobsen, ikke to øre værd. Peter Fischer-Møller i Roskilde, ikke to øre værd. Vi har efter min mening kun to hæderlige biskopper. De andre aner jo ikke noget om, i hvilken position kristendommen står til islam, og derfor lader vi os bare terrorisere.SØREN KRARUP.Fakta: Søren Krarup3 Født den 3. december 1937 i Grenaa. Præst, forfatter og politiker og medlem af Folketinget for Dansk Folkeparti 2001-2011.3 Søn af sognepræst Vilhelm Krarup og Bodil Marie Krarup (født Langballe) og gift med Anette Elisabeth (født Lundsteen), med hvem han har fire døtre: Sognepræst Agnete Raahauge, cand.mag. og medlem af Folketinget Marie Krarup (DF), cand. mag. og gymnasielærer Inger Krarup Brøgger og teolog og debattør Katrine Winkel Holm.3 Sønnesøn af historikeren Alfred Krarup og fætter til nu afdøde Jesper Langballe, som ligeledes har været folketingsmedlem for Dansk Folkeparti.3 Har skrevet flere bøger om kristendom, historie og politik.3 Fra 1965 til 2005 var han sognepræst i Seem i Sydvestjylland og residerende kapellan ved Ribe Domkirke. I 1965 blev han medudgiver af " Tidehverv" og fra 1984 ansvarshavende redaktør.En post, hans datter Agnete Raahauge overtog i 2013.3 Ægteparret Krarup bor i dag på Amager i København.
Selvom præsten, politikeren og debattøren Søren Krarup fylder 80 år på søndag, er han stadig mand for at fyre bredsider af mod dem, der efter hans mening ikke vil kristendommen og Danmark det godt.
Den 28-årige Niels-Åge Albret forsvandt sporløst 27. januar 1987. Han var portør hos SAS Cargo uden en eneste sygedag i ti år og havde ikke skyggen af interesse i opgøret mellem Bullshit og Hells Angels.Men han begik den fejltagelse, at han i overrislet stemning opsøgte Bullshits klubhus på Amager, hvor Peter Panik stod og legede med en pistol i baren. Pludselig lød et skud. Niels-Åge Albret faldt død om. Panik levede op til sit navn og stak af.Umuligt at grave ham ned Tilbage stod en håndfuld af hans kammerater, der ikke anede, hvad de skulle stille op med liget af civilisten, som uventet var kommet på besøg og nu lå død på gulvet.I første omgang rullede de ham ind i et tæppe og anbragte ham i et andet lokale.Liget blev fjernet et par dage senere, da det trods dødsstivhed og flere forgæves forsøg lykkedes at bakse det ned i bagagerummet på en Ford Escort, der blev parkeret i Polensgade tæt på.Her lå den afdøde i fem dage, mens man overvejede, hvordan man for altid kunne få liget af vejen. En begravelse i det fri var ikke mulig, fordi jorden var frosset.Det lykkedes næsten Ifølge ' Bullshit - fortællingen om en familie' skabte situationen splid i den hårdt prøvede rockerklub.Flere foreslog, at Peter Panik skulle melde sig selv.Diskussionen endte dog med, at man hakkede hul i betongulvet i en garage i Multimediehuset i Christiania, hvor Bullshit reparerede motorcykler. Liget blev derpå sænket ned i hullet, som bagefter igen blev forseglet med beton.Forsøget på at skjule forbrydelsen så endda ud til at lykkes. Politiet var længe helt uden spor af den savnede Niels-Åge Albret, men efter otte måneder fik kriminalfolk det tip, der førte frem til det makabre skjulested.I retten fastholdt Panik, at der var tale om et uheld og altså uagtsomt manddrab, men denne gang afviste landsretten hans påstand og idømte ham 12 års fængsel for drab og usømmelig omgang med lig. En straf som Højesteret senere skærpede til 14 år.Vestene blev brændtTi års massivt pres og otte døde kammerater førte i 1987 til Bullshits totale endeligt.Klubbens sidste præsident, Jan Michael Linde alias Krølle, ringede selv til Hells Angels og erklærede, at gruppen nu var historie: ' Vi har solgt klubhuset og brændt vores veste. Krigen er slut', lød hans budskab ifølge bogen ' Bullshit - fortællingen om en familie'.Forfatteren og den tidligere politimand Frank Bøgh så varslet om sammenbruddet allerede med likvideringen af Makrellen godt tre år tidligere.Drabet blev begyndelsen til udslettelsen af klubben, mener han: ' Så var de jo bare en flok hovedløse høns, der for rundt, og som man kunne nakke efter forgodtbefindende', siger han i bogen.Flere kammerater delte Henning Norbert Knudsens skæbne i årene derpå, og Bullshit var under konstant pres fra de tydeligt mere velorganiserede Hells Angels.Men det, der førte til det endelige kollaps, var Peter Paniks drab på den sagesløse SAS-portør i 1987. Nedskydningen af Niels-Åge Albret og bortskaffelsen af hans lig førte ikke alene til splid blandt de færre og færre medlemmer. Flere af dem røg også i fængsel for meddelagtighed i forbrydelsen.Da de igen kom på fri fod, var det slut med Bullshit.Så var de jo bare en flok hovedløse høns, der for rundt, og som man kunne nakke efter forgodtbefindende.
STED: Niels Åge Albret blev dræbt i 1987 af Bullshit-rockeren Peter ' Panik' Espensen.
Den kendte forsvarsadvokat Bjørn Elmquist kritiserer den kendelse, som Østre Landsret mandag afsagde, da retten slog fast, at hans klient Naum Conevski, der er dømt for dobbeltmord på Femøren, ikke kan blive prøveløsladt efter mere end 33 år i fængsel.Conevski har siddet fængslet, fordi han i 1984 dræbte en 16-årig dreng og hans 20-årige kammerat på Femøren på Amager.Den nu 68-årige dobbeltmorder har ønsket at blive løsladt på prøve og blive sendt til hjemlandet, Makedonien.Her bor hans kone, børn og børnebørn.Københavns Byret afviste i maj hans ønske, og samme afgørelse har landsretten truffet mandag.Spærrer for prøveløsladelseBjørn Elmqvist kritiserer nu, at retten ifølge ham lægger til grund, at Naum Conevski er anbragt på en lukket afdeling på Sct. Hans i Roskilde.»Det placerer Naum Conevski i den situation, at han effektivt er uden retsmidler. Det spærrer for hans prøveløsladelse, at han ikke er blevet overført til en åben afdeling,« siger han og kalder kendelsen ' en spids afgørelse'.»Han er landet i et stort, sort hul.De eneste, der kan hjælpe ham, er kriminalforsorgen og Justitsministeriet, når retten ikke vil,« fortsætter han.Han fortæller, at han ikke er overrasket over dagens udfald i sagen.»Nej, jeg har efter et langt liv fået en tydelig fornemmelse af, at systemet lukker sig om sig selv,« lyder det.»Vi vil nu drøfte muligheden for at søge tilladelse hos Procesbevillingsnævnet om at indbringe sagen for Højesteret. Hvis min klient ønsker det, søger vi tilladelsen.« Hvis Procesbevillingsnævnet afslår en tilladelse om at få sagen bragt for Højesteret, kan Conevski klage til Menneskerettighedsdomstolen.chans@bt.dk Fakta: OVERBLIK OVER SAGENDet er godt 33 år siden, at Naum Conevski dræbte to unge mænd og efterfølgende blev idømt livsvarigt fængsel.Han vil gerne prøveløslades og rejse hjem til Makedonien.Københavns Byret afviste 9.maj hans ønske. Han kærede afgørelsen til Østre Landsret, som i går stadfæstede byrettens afgørelse.Naum Conevski bliver oprindelig dømt for voldtægt af en 42-årig kvinde, som han havde kørt hjem som taxichauffør.Men efter en aviskampagne bliver sagen genoptaget. I februar 1984 bliver han frifundet for voldtægten efter at have afsonet 471 dage af dommen.Kort tid derefter - 20. maj - begår han dobbeltdrabet på Femøren, hvor en 16-årig og en 20-årig bliver skudt.Politiet kommer på sporet af Conevski, da hans fingeraftryk bliver fundet på en kniv, der var blevet brugt til at punktere en af de unge mænds cykler.23. juli 1984 bliver han anholdt i Københavns Lufthavn, da han kommer hjem fra ferie.Mordvåbnet, som blev brugt ved dobbeltdrabet, bliver senere fundet i en garage tilhørende Conevski. Pistolen var stjålet under et indbrud hos en tandlæge i Vedbæk.26. juni 1985 bliver han idømt livsvarigt fængsel for dobbeltdrab, drabsforsøg, to røverier og voldtægt mod kvinder i 1979 og 1981, som han havde kørt hjem i sin taxi.Under afsoningen udvikler den tidligere taxichauffør en sindssygdom, og i 1988 bestemmer myndighederne, at han på grund af sin farlighed skal flyttes til sikringsanstalten i Nykøbing Sjælland.Efterfølgende bliver farlighedsdekretet ophævet, og han bliver flyttet til Psykiatrisk Center Sct.Hans i Roskilde, hvor han stadig befinder sig.I maj 2017 afviser Københavns Byret, at Conevski kan prøveløslades og rejse hjem til familien i Makedonien. Denne afgørelse er nu stadfæstet af Østre Landsret.Kilder: Ekstra Bladet og Ritzau.
RETSSAG Den kendte forsvarsadvokat Bjørn Elmquist er rystet over retskendelse, der betyder, at dobbelmorderen fra Femøren skal forblive fængslet.
I dag og i morgen bliver det flot vejr, og stranden kalder. Men man skal alligevel have respekt for det kolde vand, der nogle steder i landet er helt ned til 10 grader varmt, advarer eksperter.Det gule sodavandsovertræk på Københavnerstængerne smeltede ned af fingrene, boomblasterne spillede fortidens landeplager, og folk kyssede i vandet.Sommerstemningen i Amager Strandpark i går i København var ikke svær at få øje på.Men selvom Julie Madsen og Robin Kristensen så ud som om, at de havde det varmt i vandet, mens deres saltvandslæber ramte hinanden, så var det faktisk ikke så varmt dernede alligevel.For selvom vejrguderne lover temperaturer helt op mod 27 grader i dag så er temperaturen under vandet stadig lav.DMI melder om vandtemperaturer helt ned til omkring 10 grader.»OH MY GOD,« råbte Julie Madsen og Robin Kristensen, da hovederne efter et synkront hop fra badebroen kom op af vandet.»Det var meget koldt og ubehageligt.Jeg fik et chok, fordi det var så koldt, men samtidig var det et kæmpe adrenalinkick.Det var lidt ligesom, hvis jeg stod til en fest og hørte noget musik, som fik mig op at køre,« lyder det fra 36-årige Julie Madsen.Hun glædede sig til at komme ind til sit håndklæde, men hun havde ' sgu ikke ekstra sokker med', og hun ' havde ikke solcreme på, fordi den danske sol ikke brænder hende', mener hun. Hendes kærlighed - den 29-årige Robin Kristensen -er oprindelig fra Venezuela i Latinamerika, så vandet var da også noget koldere, end han er vant til.Faktisk var det første gang, at han var i vandet i Danmark nogensinde.»Vandet var koldere, end jeg er vant til, da jeg jo er en tropisk blomst. Men det var en oplevelse. Jeg skal ikke i igen i dag i hvert fald. Jeg skal ind til mit håndklæde nu. Jeg er meget hvid, så jeg har ikke taget solcreme på. Jeg har brug for at få lidt sol,« sagde Robin Kristensen.Solcreme og håndklæderMen at parret ser meget let på at blive tørret og have solcreme på, er faktisk rigtig skidt, ifølge eksperterne.»At hoppe i vandet, når det er koldt, er rigtig godt. Men selvom vi nærmer os sommeren, så øger man risikoen for at blive forkølet, hvis man ikke tørrer sig ordentligt, lige når man er kommet op af vandet. Selvom det ikke er sommer endnu, så skal man ikke lade sig narre af solen. Vores hud er fuldstændig uforberedt på solens ultraviolette stråling.Man skal have høj faktor på,« siger læge og foredragsholder Jerk W. Langer og fortsætter: »Huden må gerne blive brun, men den skal blive det i et tempo, hvor den kan følge med. Det handler både om hudkræftosv., men på kort sigt så svækker en solforbrænding vores immunforsvar generelt. Man bliver eksempelvis lettere forkølet, hvis man er solbrændt,« siger han.Og især ét sted på kroppen er det vigtigt at holde varmt og tørt, mener ledende overlæge ved Skejby Sygehus Lars Jørgen Østergaard.»Man skal ikke have kolde og våde fødder. Hvis man har det, så har man lettere ved at få halsbetændelse, fordi immunsystemet ikke virker for godt.Så man skal have ekstra, tørre sokker med,« siger Lars Jørgen Østergaard.

Kalenderen skriver 2010, og Bjarke Ingels er i færd med at pakke den vigtigste del af sit liv ned i en kuffert. 
Bjarke Ingels tegner prestigebyggerier fra New York til Amager og topper lister over verdens mest indflydelsesrige mennesker. 
2016 var i sandhed et annus horribilis.Der var ingen vindere af avisens årlige profetkonkurrence! Dér stod vi med alle vores boggaver og så tilbage på et år, hvor de færreste havde kunnet forudse, at Trump ville gå hele vejen, og for mange var det ikke kun håb, der blev begravet, men også flere legender.2017 har ikke set meget bedre ud på den front. Som en skrev på Twitter: »2016: The year all my heroes died.2017: The year all my heroes became dead to me.« Dog ser det lysere ud for profetbestyrerinden.Vi har en vinder i år! Mere om det senere.Lad os først se på de mange kommentarer, som vore læsere så gavmildt insisterer på at sende med besvarelserne.Profetkonkurrencen 2017 indeholdt således ifølge læserne både »Københavnerspørgsmål« og »skismaer mellem håb og realisme«. 484 læsere legede profeter for en stund og øste rundhåndet af forsynet.Mange så helt klart og tydeligt, at Anders Samuelsen ikke ville få vedtaget sine topskattelettelser inden den 15. december, og i den forbindelse var der rigeligt med botaniske metaforer, der som regel indebar noget med at klatre i træer. Kjeld mente, at de i LA var så glade for deres ministerposter og ikke ville »ødelægge idyllen«. Trump sidder der stadig. Muligvis ikke i et træ, men på taburetten i Det Hvide Hus. Læserne var ikke glade for det, men alligevel svarede de næsten enstemmigt rigtigt ja: De forventede ikke, at en eventuel sag om upassende opførsel, hvad enten den involverede russere eller kvinder eller russiske kvinder, ville kunne nå sin afslutning inden årets udgang.En af læserne kommenterede endda: »Trump bliver næppe skudt«, men det skal ses i lyset af en trist amerikansk tradition for den slags. Vore læsere er modvillige realister.Den unge digter Yahya Hassan er netop i denne måned blevet løsladt fra fængslet - afhentet af limousine - og vi bad læserne vurdere, om han mon, inden han genvandt sin frihed, ville have udgivet sin anden bog. Det mente mange. »Noget skal han jo lave i fængslet,« konstaterede Bjarne. Og det er bestemt muligt, at den næste Yahya Hassan-samling er kradset ind i væggen i Nyborg Fængsel, men udkommet er den desværre ikke endnu.Meningsmålinger? Hrmpf!Her på redaktionen sætter vi stor pris på både læsernes tugt og kærlighed.Den traditionsrige profetkonkurrence har ikke været ren hygge for de mange dedikerede læsere, som har siddet rundtomkring ved julefrokostbordene og nytårstaflerne og fået fiskeben fra forretten galt i halsen, da de blev bedt om at vurdere, om briterne stadig ville bakke om op Brexit efter afstemningen.Også forrige år var der problemer i forbindelse med samme tema, da profetbestyrerinden anvendte ordet ' brud' i relation til et spørgsmål om Brexit. Det var et negativt ladet ord, mente man. I år gjaldt det validiteten i besvarelsen af spørgsmålet: ' Vil et flertal af briterne stadig bakke op om Brexit den 15. december?' Nej, mente langt de fleste, men mange tilføjede en lille spids kommentar til, hvordan man mon ville afgøre den sag. »Dokumentationen kommer til at halte,« mente læseren Ole. Sonja stemte i: »Hvad ligger der egentlig i spørgsmålet? Vi regner ikke med, at der kommer en ny afstemning, regner profetbestyrerinden med det? Eller skal svaret baseres på meningsmålinger? Og hvad så hvis der er meningsmålinger, der viser forskellige resultater?« Vore læsere er med rette betænkelige ved anvendelsen af meningsmålinger.Men profetbestyrerinden mener, at det, da spørgsmålet stilles i anledning af julen og ikke af en potentielt samfundsomvæltende afstemning, går an at bruge data fra det britiske National Center for Social Research, hvis seneste dataindsamling (fra den 11. december) viser, at 45 procent af briterne mener, at det var forkert at stemme landet ud af EU, mens 44 procent mener, at det var det rette at gøre. 11 procent er stadig i tvivl.Det er så tæt, at det ikke var gået at offentliggøre det på en valgdag - i hvert fald for nogle medier - men i denne sammenhæng, mener vi, at det kan forsvares. Vi vil jo så frygtelig gerne kåre en vinder. Og det er der i år! Peter Bundesen fra Odense har svaret korrekt på alle spørgsmål på vegne af Profeterne fra Terrasserne og kan se frem til at blive kontaktet af Informations Forlag, der ekspederer gevinsten, der består af for 1.000 kroner valgfrie bøger fra bagkataloget.Tillykke fra Profetbestyrerinden og Information.profet@information.dk Fakta: Hvad sker der i 2018?1. Kommer Lars von Trier til Cannes med sin nye film, The House That Jack Built? 2. Fremsætter ældreminister Thyra Frank (LA) mindst ét lovforslag i 2018? 3. Vil Det Svenske Akademi i forbindelse med den verserende skandalesag have ekskluderet medlem nummer 18, Katarina Frostenson, inden årets uddeling af Nobels Litteraturpris? 4. Er Theresa May fortsat premierminister i Storbritannien den 15. december 2018? 5. Stiller Chris Froome til start i Tour de France 2018? 6. Vil Kevin Spacey blive castet til en større hovedrolle i en film eller tv-serie på trods af alle # MeToo-anklagerne? 7. Er der ridende politi i de danske gader i 2018? 8. Mister republikanerne kontrollen med Senatet ved midtvejsvalget i USA? 9. Vil Danmark inddrage opholdstilladelser med henblik på hjemsendelse af syriske flygtninge? 10. Vil Satoshi Nakamoto - bitcoins ukendte ophavsmand - være blandt verdens 20 rigeste i 2018? 11. Bliver Danmarks Radios samlede budget beskåret med mere end ti procent? 12. Sidder Liberal Alliance i regering den 15. december 2018? 13. Vil atmosfærens CO2-koncentration overstige 410 ppm (parts per million, CO2-molekyler pr. en million luftmolekyler) som senest målt fra Mauna Loa-observatoriet på Hawaii den 15. december 2018? Send svaret mærket ' Årets profet 2018' til: Information St. Kongensgade 40 C Postboks 188 1006 København K Eller send en mail til profet@information.dk Alle besvarelserne skal være Profetbestyrerinden i hænde senest mandag den 15. januar 2018.Kuverterne åbnes først den 1. december 2018, så de bør ikke indeholde andre meddelelser til avisen.Gevinsten er for 1.000 kroner valgfri bøger fra Informations Forlag samt den ærefulde titel Årets Profet.De korrekte svar for 20171. Vil Donald Trump være amerikansk præsident den 15. december 2017? 2. Vil det første spadestik til boligbyggeri på Amager Fælled blive taget inden den 15. december 2017? 3. Vil Yahya Hassan udkomme med sin anden bog inden den 15. december 2017? 4. Vil det danske landshold i herrefodbold kvalificere sig til VM i Rusland i 2018? 5. Vil der stadig køre Uber-biler i Københavns gader den 15. december 2017? 6. Vil der komme flere flygtninge til Europa end i 2016? 7. Vil en forfatter født på det afrikanske kontinent modtage Nobels Litteraturpris? 8. Vil Lars Løkke Rasmussen udskrive valg inden den 15. december 2017? 9. Vil et flertal af briterne stadig bakke op om Brexit den 15. december 2017? 10. Vil det lykkes Front Nationals Marine Le Pen at samle stemmer nok til at nå anden valgrunde og dermed komme i direkte duel mod én anden kandidat om at blive Frankrigs næste præsident? 11. Vil der blive vedtaget topskattelettelser inden den 15. december 2017? 12. Vil Bashar al-Assad stadig være ved magten i Syrien den 15. december 2017? 13. Vil den britiske skuespiller Idris Elba få rollen som James Bond efter Daniel Craig og derved blive den første ikkehvide James Bond?.
Hvem havde kunnet forudse, at det danske herrelandshold i fodbold ville kvalificere sig til næste sommers VM, og at spaden, der skulle stikkes i jorden på Amager Fælled, blev stillet tilbage i skuret? Det kunne vore læsere! Profetbestyrerinden glæder sig over, at vi efter sidste års uforudsigelige kaos har en vinder i den traditionsrige profetkonkurrence.
Flere københavnske forældre vælger folkeskolen, når deres børn efter børnehaven skal i skole. Men som børnene vokser til, kølnes begejstringen, og der bliver stadig længere mellem eleverne i de ældste skoleklasser. Faktisk forlader hver tiende elev i København sin folkeskole i løbet af 7., 8. eller 9. klasse til fordel for en anden folkeskole, en privatskole eller en efterskole.Nu lægger overborgmester Frank Jensen (S) med et nyt skoleudspil op til at investere en kvart milliard kroner over fire år for at sikre, at folkeskolerne bliver mere attraktive for de ældste elever.»Der er for mange børn, der mister motivationen for at gå i skole, når de kommer i 7., 8.eller 9. klasse - m ange synes, det er kedeligt at gå i skole. Samtidig er der alt for stor sivning fra vores folkeskoler. Nogle børn har brug for et miljøskift og nye kammerater, når de bliver teenagere - det behov skal vi være bedre til at imødekomme,« siger Frank Jensen.U dspillet bliver en del af budgetforhandlingerne i Københavns Kommune, der begynder fredag.»I børnehaveklassen står alle på tæer for at vise forælderne, at vi vil gøre deres børn så dygtige, som de kan blive. J eg tror, mange har en fornemmelse af, at når børnene bliver ældre, så flader ambitionsniveauet ud. Det må det ikke,« siger Frank Jensen.Overborgmesteren mener, at de ældste elever vil blive tiltrukket af muligheden for flere valgfag og profillinjer på folkeskolerne, hvor de kan få mulighed for at bruge deres interesser til bedre læring i de boglige fag. Der skal være målrettede tilbud til de dygtigste elever, men også for dem, der har svært ved at lære.Intensive læringsforløb på camps som Københavner-akademiet skal booste flere fagligt svage elevers læring i dansk og matematik, mens talentforløb og -camps i fag som matematik, dansk, naturfag og musik skal sikre, at de dygtigste elever ikke keder sig.Samtidig skal der oprettes flere særlige ungdomsfolkeskoler, hvor eleverne fra flere skoler samles i en skole, der kun har elever i 7.-9. klasse.»Den ungdomsfolkeskole, vi har skabt på Amager, inspirerer mig til at arbejde for flere skoler for udskolingselever. Skolen blev i begyndelsen mødt med utilfredshed og protest, men vi kan se, at karaktererne stiger, og at flere elever nu bliver i det kommunale folkeskoletilbud,« siger Frank Jensen.Højdevangens Skole blev i 2012 udskolingsskole for skolens egne elever og for elever fra tre andre folkeskoler. Den beslutning medførte en storm af forældreprotester, og flere elever forlod skolerne for at undgå den store overbygningsskole. Udviklingen er dog ved at vende, fortæller Gertrud Petersson, der har været leder på skolen siden april 2015.På vej mod 11 spor på samme årgang»Vi har i øjeblikket syv spor på syvende årgang, og vi kan komme op på 11 - o m tre år regner jeg med, at vi vil være godt deroppe af. Vi får også elever fra andre skoler, som er tiltrukket af vores profillinjer,« forklarer Gertrud Petersson.Højdevangens Skole tilbyder fem profil linjer i for eksempel idræt, naturfag eller det nyeste; E-sport og softwareudvikling. Udover profillinjerne kan en ungdomsfolkeskole tilbyde et andet miljø end en skole, hvor der også er små børn, mener skolelederen.»Vi har flere hold og klasser på hver årgang, så vi både kan lave profillinjer og specialiserede tilbud til elever, der har brug for noget ekstra. Men vi bliver også nødt til at være lidt skrappere indimellem, for n år store unge mennesker bliver vrede på hinanden, så kan der komme nogle voldsomme reaktioner, som ikke er acceptable. Det har jeg slået hårdt ned på,« siger Gertrud Petersson.Kan overbygningsskoler være med til at bremse sivningen af elever fra folkeskolerne? »Det tror jeg. Men nogle forældre bliver meget bekymrede for, om deres børn kan klare overgangen. Den bekymring er helt berettiget, for der er nogle børn, der har svært ved det skift. Men det er sandsynligvis de samme børn, der senere i livet vil have svært ved andre skift og overgange, og her på skolen har vi lærere og pædagoger, der hjælper børnene i den svære fase. De kan give børnene nogle redskaber til at håndtere lignende situationer fremover, så de bliver bedre rustet,« forklarer Gertrud Petersson.boj@berlingske.dk Der er for mange børn, der mister motivationen for at gå i skole. Frank Jensen, overborgmester (S).Fakta: FAKTA Bedre folkeskole for de ældste eleverTi procent af de københavnske skoleelever skifter skole i løbet af 7., 8. eller 9. klasse. Ud af disse vælger 22 procent privatskoler i København, 26 procent vælger en anden folkeskole i København, mens 52 procent vælger efterskole eller en folkeskole eller privatskole i en anden kommune.Folkeskolen skal være bedre til at holde på de store elever, mener overborgmesteren, der i et nyt udspil fokuserer på: -Udskolingslinjer på flere folkeskoler, hvor elever kan arbejde med kodning, musik og lignende.-Ungdomsfolkeskoler for elever i 7.-9. klasse.-Åben skole. Partnerskaber med private virksomheder, kulturtilbud med mere.-Intensive læringsforløb for fagligt udfordrede elever.-Flere skoler med tilbud som Københavnerakademiet.-Talentcamps i eksempelvis musik, matematik eller iværksætteri for elever, der har brug for flere udfordringer.-Stærkere brobygning til ungdomsuddannelser, især erhvervsskoler.-Undervisning på erhvervsskolerne af for eksempel alle 8. klasser i udvalgte fag.Erhvervspraktik skal være obligatorisk, og gode praktikpladser skal ikke afhænge af forældres netværk.
Københavns overborgmester går til budgetforhandlinger med en plan for at hæve niveauet i folkeskolens ældste klasser og bremse sivning af elever. En millionpulje skal sikre flere profillinjer, talentcamp og intensive læringstilbud.
Det lød både hårdt, enkelt og nemt, da statsminister Lars Løkke Rasmussen i sin nytårstale nævnte, at det kunne være nødvendigt at bryde beton og rive huse ned. Det vækkede billeder af en stålfast beslutsomhed og en voldsom målrettethed. Vi vil ikke have det ghettovæsen, og om nødvendigt bruger vi dynamit imod det.I 2012 blev to boligblokke i Rødovre sprængt bort. Det gav friske billeder til opgøret med modernismens sociale boligbyggerier og genopfriskede erindringen om, hvordan man tidligere havde bekæmpet fattigdommens usunde lejekaserner med bulldozere og i stedet rejst netop disse høje etageboliger ude i forstæderne. Historien gentog sig selv.Men det var nu blot en bekymring for den konstruktive kvalitet af bygningerne i Rødovre, der var baggrund for nedrivningen.Man var simpelthen bange for, at den spinkle betonkonstruktion ikke kunne klare vindpresset i voldsomme storme, som man antager, at klimaforandringerne kun vil bringe flere og kraftigere af.Den mest berømte nedrivning af et moderne socialt boligbyggeri fandt sted i Saint Louis i Missouri i løbet af 1970' erne.De to bebyggelser Pruitt og Igoe var opført i 1954, bestod af 33 elleve etager høje middelklasseboliger, og indvielsen af dem blev fejret på nationalt tv på et tidspunkt, hvor man ikke kunne se nogen ende på befolkningstilvæksten i de nordamerikanske storbyer.Her havde man med statslige midler fået løst et fremtidigt boligbehov med 2.870 nye boliger. Men projektet havde indbyggede sociale problemer. Der blev presset flere etager ind end anbefalet, og raceadskillelse var indbygget fra begyndelsen, således at bebyggelsen Pruitt var for sorte, og Igoe for hvide.Det lykkedes aldrig at få fuld belægning i bebyggelsen, og i løbet af velstandsstigningen i 1960' erne fik især de hvide beboere mulighed for at flytte til egne boliger i forstæderne, og snart var det kun byens fattigste sorte befolkning, der søgte mod Pruitt-Igoe, hvis stolthed hurtigt bukkede under for medfølgende hærværk, bandekrige og narkotika. Det blev besluttet gradvist at jævne bebyggelsen med jorden, så den bare to årtier efter opførelsen var sprængt helt bort.Mens bygningerne i Pruitt-Igoe faldt for de kontrollerede sprængninger, var deres amerikanskjapanske arkitekt Minoru Yamasaki i fuldt sving med at færdiggøre sit livs største projekt: tvillingetårnene i World Trade Center i New York, der blev indviet i 1973.Modernismens endeligtHvad er læren af Pruitt-Igoe? Var det politiske, sociale eller arkitektoniske problemer, der fik prestigebyggeriet til at ryge ned i en spiral af armod, så man til sidst så sprængstoffer som den eneste udvej? Det strides man om den dag i dag. For der er politik i svaret.Nedrivningen blev dokumenteret og sat i scene for fuld musik i filmen ' Koyaanisqatsi' som et vanitasbillede på den moderne civilisations hovmod. Arkitekturhistorikeren Charles Jencks kalder den ofte viste nedrivning af Pruitt-Igoe for det øjeblik, hvor modernismen døde.Den funktionsopdelte by med nøje adskillelse mellem områder for erhverv, bolig, fornøjelse og handel fik her sit endeligt.Når nedrivning af almene boligbyggerier for alvor kommer på tale i Danmark, er det hverken arkitektur, sociale eller konstruktive problemer, der er årsagen, men problemer med udlejning i områder, der er mærket af en generel fraflytning.Således i Rosenhøj i Viby eller Søhusene i Nakskov, hvor etageboliger er blevet erstattet af rækkehuse. Det forklarer Claus Bech-Danielsen og Gunvor Christensen i bogen ' Boligområder i bevægelse' en 50-års jubilæumsbog fra Landsbyggefonden, der udkom lige før jul.Men er det overhovedet arkitekturen, der får visse boligområder til at blive sorte huller i statistikkerne, mens andre får lov at blomstre som velfungerende? Svaret er nej. Men også ja. Nej, fordi meget af forarmningen af enkelte boligområder skyldes økonomiske og boligsociale processer. Halvdelen af befolkningen bor til leje, og 20 procent i almen bolig, men ifølge Politikens undersøgelse ønsker kun 3 procent af danskerne at bo sådan, hvis de kunne vælge frit uden økonomiske hensyn. Det er anvisningen af beboerne fra kommunerne og boligselskaberne, der afgør, hvem der bor i et alment boligområde.Særligt høje koncentrationer af fattige eller beboere uden arbejde er ikke direkte afledt af arkitekturen. Men man kan se, at dem med flest ressourcer flytter fra et problemfyldt område, når de kan, og det er det filter, der er med til at koncentrere de sociale problemer og i højere grad afgør, om noget er attraktivt eller ej, end de arkitektoniske kvaliteter.Så koncentrationen af sociale problemer i bestemte bydele skyldes til dels andres fravalg, og mønsteret forstærkes af en stigende ulighed i samfundet, der forringer den sociale mobilitet.Bandekriminalitet bliver mere attraktivt, hvis man ser færre muligheder for at deltage i samfundet på lovlydig vis, og dens aktuelle attraktion er forstærket af et bugnende hashmarked. En legalisering af hash ville reducere økonomien i bandemiljøet og dermed indskrænke dets tiltrækningskraft for unge.Boligkvarterer omtolkes konstant i et dynamisk marked, i København var de små nedslidte arbejderboliger i Kartoffelrækkerne ikke meget værd i 1980' erne, og nu fås der dårligt mere attraktive og dyre boliger i byen, og bydelen Nordvest hed i folkemunde Nordlædervest efter fordrukne lowlifes' foretrukne klædedragt, men et flot bibliotek, Ungdomshuset og spillestedet Mayhem sammen med en håndfuld restauranter, kreative virksomheder og high-end kunstgallerier har nu gjort det til Københavns smarteste bydel.Men svaret er også ja, fordi nogle bebyggelser fra 1960' erne har en indbygget tristesse, som både kommer af byggeteknikken, økonomien og den ideologi, der lå til grund for dem.En tanke om lighed og tryghed' Kransporsæstetik' kaldes elementbyggeri, der er opført af kraner, der kørte på spor på byggepladserne og kun kunne stable byggeelementer i lige rækker. Det var en måde at bygge industrielt og dermed billigt på, så man på kort tid kunne skabe mange boliger med moderne komfort. Det skete for eksempel i Gyldenrisparken på Amager.Men det var ikke kun praktiske forhold, der skabte den arkitektur, det var også en tanke om lighed, der bestemte, at man ikke satte vinduer i gavlene. Ingen beboere skulle have bedre forhold end andre.Man havde placeret gå-og cykelstier inde mellem husene og væk fra vejene for at gøre det trygt for børn at færdes.Men de mange blinde gavle og store udefinerede fællesrum mellem husene blev utrygge, da fornemmelsen for naboen gled bort. Strukturen var kun en fordel, når alle beboere var jævnaldrende, tilhørte samme socialklasse og delte fælles etnisk kultur. Uden det kit af fællesskab kunne rummet mellem husene pludselig fremstå truende. Og der skal ikke meget til at ændre synet på et område.Lidt graffiti, henkastet skrald eller en udbrændt knallert, og hvad man den ene dag opfattede som sit idyllisk trygge nærområde kunne den næste virke usikkert - selv også når man ikke var personligt truet. Bare det at regler synligt brydes, påvirker ens blik på boligområdet.De første renoveringer af efterkrigstidens store almene boligkomplekser kom i 1980' erne og 1990' erne. De var overfladiske og utilstrækkelige og bestod ofte i at sætte glade pastelfarver på de store betonflader.Den næste indsats i 00' erne løftede boligerne indeni og bragte nye facadematerialer, inddækning af altaner med glas og skalmuring med mursten, så bygningerne fremstod mere eksklusive.Men heller ikke de tog fat om problemets rod. Det er først de seneste cirka syv år, at man er gået til bebyggelserne på en mere bystrategisk vis. Det handler nu om at indlemme dem i den øvrige by, så de ikke fremstår som afsondrede selvstændige enheder, hvor andre er bange for at komme.Respekt for ghettoenTegnestuerne Vandkunsten og Witraz vandt sammen med landskabstegnestuen Algren og Bruun i 2008 en renoveringsopgave for Gyldenrisparken, som stod klar i 2015. Her har man renoveret med stor respekt for den eksisterende arkitektur, ikke set den som et problem, men som en mulighed, der bare lige skulle masseres på plads.Nye funktioner og skalaer er kommet ind med børnehave og plejehjem, der slanger sig i en lav sort træbygning ind mellem stængerne og opdeler uderum i flere mindre og overskuelige haver. Området er åbnet, så beboere fra nærliggende boliger bruger det som gennemfartsvej og benytter parken og legepladserne.Lighedsprincippet er brudt i gavlene, hvor enkelte har fået karnapper, men ikke de samme steder eller i samme størrelser.Boligerne er blevet kraftigt forbedret, en ny betonfacade er smukkere og finere end den gamle, men den stikker ikke helt af fra den tid og teknik, bebyggelsen blev opført i. Mindre lejligheder er blevet sløjfet til fordel for større familielejligheder for at ændre på beboersammensætningen.Der er en stor indlevelse i denne tilgang til en af efterkrigstidens store bebyggelser.Gyldenrisparken var ikke på ghettolisten, men tæt på, og mange af de greb, man har set i dens gode eksempel, ser man også i renoveringen af Gjellerupparken og Tingbjerg.Man gør områderne attraktive for andre end beboerne, man får infrastruktur ført gennem bebyggelserne, så de kobles mere naturligt på den øvrige by, og man opfører bygninger med nye funktioner, så der er mere blandet liv i og omkring bebyggelsen på flere tidspunkter af døgnet.Nedrivning kan være nødvendigt for f. eks. at føre en vej igennem et boligområde, og det er kun et af værktøjerne i regeringens bebudede ghettoplan, der altså måske ikke er så kontroversiel, som det lyder. Det bliver allerede praktiseret, men ikke som en endelig totalløsning på ghettoproblemet, og det var heller ikke det, statsministeren lagde op til.Men det var måske det, nogen hørte.karsten.ifversen@pol.dk Fakta: SERIEHjem, kære hjemDanskerne elsker deres bolig, og forskere mener ligefrem, at hjemmet skaber vores identitet og for mange er selve meningen med livet.Politiken undersøger vores forhold til boligen og boligens betydning for Danmark.RENOVERINGER Tre gode eksemplerDer er mange måder at give ghettoer et arkitektonisk løft på: 1 De Kleiburg, en 400 meter lang boligblok ved Amsterdam, er blevet gennemboret for passage, dens grundplan er udnyttet til fælles funktioner, og facaden løftet med respekt for historien.2 Superkilen er et byrum ved Mjølnerparken, der har skabt en destination, der giver lokal stolthed.3 Rosengård i Malmø med 24.000 beboere er under radikal fysisk forandring med en ny central promenade, nye skalaer, bygninger med erhverv og et meget højt boligtårn.
Statsministeren fremmanede i sin nytårstale billeder af ghettoer, der rives ned. Og nedrivning er allerede i brug i bekæmpelse af ghettoer. Men kun som nålestik. For der er uudnyttede muligheder for at få bykvalitet ind i de ofte halvgamle bebyggelser.
Da Boeing 737-flyet er landet i Kabul i Afghanistan, kommer de uniformerede afghanske betjente ind i kabinen.»Det første, de siger til os, er, at hvis vi ikke forlader flyet, så får vi bank«. Han sidder i skrædderstilling på et tæppe, som ligger på gulvet i værelset på asylcenteret Kongelunden på Amager.21-årige Mohammad Hosseini fortæller om det dramatisk døgn fra tirsdag 28. februar, hvor han sammen med sin kone, 19-årige Asma Sabri, og deres toårige datter, Fatemeh, blev tvangsudsendt af Danmark sammen med 13 andre fortrinsvis afghanske afviste asylsøgere. Flankeret af et antal på op mod 50 danske betjente, embedsmænd, læger og tolke var de lettet i et chartret Boeing-fly fra lufthavnen i Odense.Han hustru opholder sig bag døren i soveværelset ved siden af. Hun vil gerne hilse på. Måske om lidt. Men, advarer han, hun har det skidt. Hun er ødelagt.Det har været turbulente dage siden tvangsudsendelsen. Det har faktisk været et mareridt, fortæller han.I Kabul skulle de tvangsudviste overgives til de afghanske politimyndigheder ved en såkaldt grænsefremstilling, hvor Rigspolitiet har mulighed for at præsentere afviste asylsøgere for landets indrejsemyndighed på grænsen.Hvis de afvistes identitet og nationalitet gennem samtale og præsentation af dokumenter kan fastslås, ville de afghanske myndigheder måske tillade indrejse.Grænsefremstilling er stærk kritiseret af udlændingeretsadvokater, som mener, at ordningen er lemfældig og til fare for retssikkerheden.Onsdag 1. marts, da flyet lander klokken 3.30 i Afghanistan, vil myndighederne kun tage imod 12 af 16 tvangsudviste, som det danske politi har med imaskinen. Den lille familie samt en enlig yngre mand bliver afvist. Bogstavelig talt et sted på banen mellem det enorme fly og den afghanske lufthavnsbygning i Kabul.Ifølge Rigspolitiets oplysninger til Politiken tvivler de afghanske myndigheder på, at familien og den enlige mand overhovedet er afghanske statsborgere.Derfor bliver de sendt retur til Danmark sammen med de danske betjente og embedsmænd.Senere om onsdagen, klokken 15.20, er flyet tilbage i lufthavnen på Fyn. Efter en tur på næsten 24 timer kan familien søvndrukkent og frysende træde ud af kabinen og ned ad flytrappen. Herfra kører politiet dem retur til asylcenteret, værelserne, madrassen, tæppet, tv'et, Disney-plakaten på væggen og datterens legesager.»Nu prøver vi at få det her til at hænge sammen, så godt vi kan«, siger Mohammed Hosseini fra sin stilling på gulvet.Den 21-årige virker træt og resigneret.Hustruen inde bag døren er sønderknust, forklarer han. Datteren er blevet undvigende. Man kan høre hende pusle.»Min kone var jo ikke et rask menneske, da man forsøgte at sende os ud af Danmark«, siger han.Psykiatrisk diagnoseAsylcenterets journalpapirer over asylsøgerfamiliens korte liv i Danmark, som Politiken har haft adgang til, bekræfter dette. I august 2015, efter at de var ankommet til Danmark, konstateres det, at moderen, Asma Sabri, har ptsd samt »betydelige psykiske problemer«. Det beskrives, at hendes barndom har været yderst belastet og traumatisk.Der er tillige »frygt for hjerte-karsygdomme«. I september 2015 noterer sundhedspersonalet i journalen, at Asma Sabri har paranoide vrangforestillinger og hallucinerer til traumerne fra barndommen.En specialpsykolog tilkaldes.Der bliver etableret støtteforanstaltninger til forældrene og barnet.6. januar sidste år stiller speciallæge og psykiater Henrik Littauer en diagnose, ifølge hvilken Asma Sabri lider af »ptsd med kronisk paranoid psykose/enkel paranoia«. Hun ordineres antipsykotisk medicin i en kombinationsbehandling med tre præparater.Fra gulvet rækker Mohammad Hosseini armen ud og banker på entrédøren.Sådan lød det, fortæller han, da det danske politi forud for udvisningen kom og hentede dem 28. februar. Klokken var 4 om morgenen på værelset i Kongelunden.»Udenfor stod mange politifolk«, siger han.Ifølge Hosseini har politiet en tolk med, som forklarer parret, at de ikke skal være bange. De skal blot til et andet asylcenter, som kan behandle deres sag, lyder beskeden.»Min kone gik i panik og tog en kniv inde i soveværelset. Hun ville skære i sig selv«, forklarer han.Nogle betjente griber Asma Sabri og lægger hende på sengen. To holder om hendes håndled. To om hendes ben.Datteren begynder at græde.»De sagde ikke noget om, at vi skulle udvises. Jeg troede faktisk, at de ville hjælpe os«. Mohammad Hosseini føjer sig derfor uden problemer, da et par betjente tager ham under armen og fører ham ud til en ventende minibus. Datteren bliver sat ved siden af ham. Efterfølgende bærer de hans hustru ud og sætter hende på bagsædet mellem to betjente.»Det hele gik så hurtigt, at min datter ikke nåede at få sko på«, siger han.Derefter kører de til et nyt asylcenter, som Mohammad Hosseini mener ligger et sted i Nordsjælland.»Her fik min kone det værre. Da hun skulle på toilettet, fulgte nogle kvindelige betjente med og holdt hende. En trak hendes bukser ned og tørrede hende, da hun var færdig. Det var meget ubehageligt«. Han gør politiet opmærksom på, at Asma skal tage sin antipsykotiske medicin både morgen og aften, men denne morgen får hun ingen piller.»Betjentene kiggede hele tiden på deres ure. Så pludselig sagde de, at vi skulle til lufthavnen«. Minibussen slutter sig til en kortege af busser med de øvrige afviste asylsøgere samt betjente og embedsmænd.Motorcykelbetjente søger for, at de hurtigt kan passere gennem alle røde lys.Toårige Fatemeh sidder ved sine forældre.»Jeg bad dem finde min datters sko. Hendes fødder var iskolde. Så kørte vi over en bro, og så kom vi til Odense«. Inden afgangen fra asylcenteret er parret blevet iført et fikseringsbælte, som spændes rundt om livet. To mindre spænder, som er påmonteret bæltet, er knyttet rundt om håndleddene, så hænderne er fastgjort.»Jeg protesterede hårdt og råbte op.De lyttede ikke rigtig, og jeg ramte hovedet ind i bilruden. Men de kørte bare«, forklarer han.I lufthavnen bliver begge forældre båret op i flyet og sat på en af de første rækker. Fatemeh placerer de sammen med et par betjente et par rækker derfra.»Jeg sagde til politiet, at min kone er syg. Jeg er ved at konvertere til kristendom.Vær forsigtige med, hvad I gør«. Han hører de øvrige tvangsudviste blive ført ind i flyet ad den anden dør.Han kan ikke se dem på grund af et gardin, som er trukket for ved de forreste pladser. De andre råber, skriger og græder.»Jeg spurgte, hvorfor deporterer I os? Har I nogen grund til det? De svarede bare, at de har papirerne i orden«.De sagde bare, at de var afghanereFamilien har ingen papirer med sig, da de kommer til Danmark i 2015. De har mistet dem undervejs i en gummibåd på den klassiske flygtningerute fra Tyrkiet til Grækenland. Derfra har de vandret og kørt sammen med tusindvis af andre flygtninge op gennem Europa.Ifølge journalpapirerne har de boet ti måneder illegalt i Tyrkiet. Her føder Asma Sabri deres datter med hjælp fra den kvinde, som de bor hos. Mohammad Hosseini er iraner og drev et mindre supermarked i Iran. Asma Sabri, som er afghaner, men var bosat med familien i Iran, var kunde i hans butik. De blev forelsket, gift, og i 2014 flygtede de sammen til Tyrkiet.»Da vi ankom til Danmark, sagde vi, at vi var afghanere, fordi jeg var bange for, at det ville skille os ad, hvis vi var to forskellige nationaliteter«, siger han.Ved ankomsten til asylcenteret noteres det i journalen, at »Asma virker meget moden og fornuftig«. Men indimellem også meget grædende. De er glade for datteren, står der.»Det er tydeligt, at de unge er tæt knyttede og vant til at hjælpe hinanden«. Senere begynder traumerne at opsøge Asma Sabri.Da flyet ankommer til Kabul, forklarer Mohammad Hosseini til de afghanske betjente, at han er iraner.»Jeg siger, at jeg ikke kender landet, at jeg aldrig har været der, og at de skal kontakte den iranske ambassade«. Han forklarer også, at hans kone er syg.Lige inden ankomsten har det danske politi fjernet deres fiksering. Undervejs har politiet kun løsnet en hånd under hans toiletbesøg. Når Asma Sabri skulle på toilettet fulgte en kvindelig betjent med og hev bukserne af hende.Da hun fik hjertebanken og klagede over smerter i brystet, blev hun tilset af en læge.»Han sagde, at det bare var, fordi hun var bange og forskrækket«. Kun under en mellemlanding på Cypern får parret løsnet fikseringen, så de selv kan holde Fatemeh.»De sagde, at hvis vi sagde bare ét ord forkert, fik vi fikseringen på igen«.Du skal ikke være bekymretI Kabul konstaterer det afghanske politi, at Mohammad Hosseini står opført på deres lister som afghaner. Men de kommer tilsyneladende i tvivl, imens de øvrige tvangsudviste råbende og skrigende bliver ført ud af maskinen.Mohammad Hosseini bemærker, at en af de øvrige, en hjertepatient, ser syg ud og græder.En afghansk betjent undrer sig over, hvorfor Hosseini har sagt til de danske myndigheder, at han er afghaner. En anden siger til hans kone, at hun skal bære tørklæde. De bliver sat ind i en bus og kørt et stykke væk fra flyet, mens det tanker brændstof. Så bliver de kørt tilbage igen. Der er diskussioner mellem dansk og afghansk politi. Til sidst bliver parret bedt om at gå om bord.En afghansk betjent siger til Asma Sabri, at hun ikke skal være bekymret, for nu sender de hende tilbage. Mohammad Hosseini overhører, at afghanerne understreger, at Afghanistan ikke er et sikkert land. At danskerne ikke må bringe personer med, hvis nationalitet man ikke kan konstatere. Det går op for ham, at de faktisk skal med tilbage.»Jeg græd, da jeg forstod det. Min største frygt var, at myndighederne ville skille os ad i Kabul«. På værelset i Kongelunden kan Mohammad Hosseini ikke forklare, hvorfor afghanerne valgte at afvise dem begge. Måske var det tilfældigt? Måske skyldtes det lige præcis de betjente, som var på vagt denne onsdag morgen? »De sagde også noget om, at de godt forstod, at man blev syg af at være flygtning.Men Asma forstod ingenting.Hun var forvirret. På grund af hendes sygdom skal man tale meget langsomt til hende«, siger han.På hele turen tilbage til Danmark får de lov til at sidde sammen med deres datter. Uden fikseringsbælter.Mohammad Hosseini åbner døren ind til soveværelset. Asma Sabri, en mindre, spinkel kvinde, træder varsomt ind i rummet. Hun forsøger at række armen ud, men så bliver det for overvældende. Hun bakker tilbage i værelset, helt ind mellem væg og dør. Her synker hun i knæ, knytter hænderne mod ansigtet og græder. På sengen sidder datteren Fatemeh.Organisationen Asylret tager sig af familien.Asylret vil nu forsøge at få genoptaget deres afviste asylsag.Sammen med organisationen Vores Asylbørn har Politiken været i kontakt med flere af de øvrige tvangsudviste, som blev tilbage i Kabul.De lever nu i skjul i havehuse og kældre i angst for at blive opdaget af Taleban og afghanske myndigheder.Per 8. marts er 109 afviste asylansøgere i udsendelsesposition til Afghanistan, oplyser Rigspolitiet.Politiet vil ikke udtale sig nærmere om selve transporten og afventer en rapport fra politiets Udlændingecenter Nordsjælland.frank.hvilsom@pol.dk Jeg sagde til politiet, at min kone er syg.Vær forsigtige med, hvad I gør Mohammad Husseini.
TVANGSUDSENDELSE FEATURE For to uger siden blev en iransk-afghansk familie med en psykisk syg mor og en toårig datter fikseret og forsøgt afsat af danske betjente til afghanske myndigheder på en landingsbane i Kabul. Afghanerne sagde nej, og nu er familien tilbage i asylcenteret på Amager.
Beton er ualmindelig holdbart, hvilket i sig selv er et plausibelt argument for at bruge materialet til den ring, der forsegler kærligheden. I hvert fald har den amerikanske smykkedesigner Karen Konzuk valgt at designe en hel kollektion i netop beton, og den tæller blandt andet en vielsesring. »Beton bliver kun stærkere og bedre over tid. Det tager mange år for beton at nå sin virkelige styrke. Det forandrer sig over tid og kan overleve katastrofer som ild, jordskælv og storme,« skriver Karen Konzuk i et blogindlæg om ringene, der findes med og uden diamanter. Det lyder ganske vist som opskriften på et godt ægteskab, men noget tyder på, at der er mere end symbolik på spil, når beton i disse år sniger sig ind på alt fra smykker til sofaborde og bygninger, hvor den grå overflade ofte får lov at være synlig. Det gælder for eksempel den gamle korn silo i Nordhavn - også kaldet »Hva' drikker Mølr« -siloen.Den er netop er blevet renoveret til luksuslejligheder af COBE-arkitekter, og her er gulve, lofter og søjler i flere af lejlighederne bevaret i beton. Også byggerier som SEB bank på Kalvebod Brygge - tegnet af Lene Tranberg - viser betonen frem som en del af det æstetiske udtryk.I en større skala har beton været brugt i mere end 100 år i byggeri herhjemme, men man behøver ikke sige andet end ordet ghetto og montagebyggeri for at understrege, at det langt fra altid er positiv opmærksomhed, der har ledsaget betonen.Urbanplanen på Amager er blot et ud af mange eksempler på byplanlægning, der gik skævt, og hvor beton blev synonym med trøstesløshed - selv om det i virkeligheden handlede mere om proportionerne på byggeriet og det anonyme udtryk end selve betonen, mener branchedirektør i Dansk Byggeri, Thomas Uhd.»Der blev bygget en del i beton 1960erne og start 70erne af en karakter, som ikke var specielt interessant. Kombinationen af kedeligt forstadsbyggeri og sociale problemer blev til begrebet betonghettoer. Men jeg synes ikke, at det fylder så meget længere. Beton har for alvor smidt sit negative image,« siger Thomas Uhd, som tværtimod ser, at både arkitekter og designere i dag lovpriser materialet og lader det få en fremtrædende plads - hvilket ikke er noget nyt.»Tag bare Kødbyen på Vesterbro eller Bellevue (1936, red.) Der havde de også betonen helt fremme. Beton er også det, vores huse står på. Det er det, vores rene vand løber i - og vores beskidte for den sags skyld. Det er det, vi bygger havne, broer, tunneler, metroer og højhuse af. Men det, der er sket, er, at den er blevet meget mere synlig, og man har fået nogle formmæssige muligheder, som man måske ikke i helt samme grad havde tidligere.« Anne-Mette Manelius er en af de arkitekter,. der interesserer sig for beton. Ud over sin ph.d.- afhandling om emnet har hun skrevet bogen »Flydende sten - Betonens Arkitektoniske potentiale«. »Som arkitekter er vi nærmest skolet i at elske beton. Betonen, når den er hærdet, er resultatet af en masse tanke- og byggeprocesser. Det kan både gøres meget kønsløst og poetisk,« siger Anne-Mette Manelius, som mener, det er vigtigt at adskille materialet og dimensionerne af byggeriet. »Byggematerialerne og arkitekturen kan nemt blive udskældt, hvis tankegangen bag ikke holder. Når man bygger mange tusinde kvadratmeter boliger, fylder det jo virkelig i landskabet. Der blev betonen meget dominerende,« siger Anne-Mette Manelius. Den stigende interesse, vi lige nu ser for beton, kan blandt andet hænge sammen med årene med finanskrise, mener hun. »I Norden er vi glade for ærlige materialer, og her tæller beton med. De lækre betonoverflader er helt klart noget, vi ser lige nu. Efter kriser i 2008, hvor der virkelig skulle skæres ind til benet, begyndte man også at være lidt mindre pompøs med materialerne. Der er en større enkelhed i de materialer, man bruger,« siger hun.Det samme gælder i indretningebranchen, der de seneste år har fået øjnene op for beton. Firmaet Eberhart, som designer borde, har for eksempel slået sig op på at eksperimentere med det rå materiale på bordpladerne. »Vores første bordplader var i massivt egetræ, men de flækkede for os. Min partner arbejdede på daværende tidspunkt i byggebranchen og havde gode erfaringer med og indsigt i beton, som den blev brugt i de store byggerier, så vi begyndte at støbe de første plader,« siger medejer af firmaet Rune Vigil Eberhart. »Det særlige ved betonen er, at ikke to borde er ens. Det er også det, vores kunder tæn der på - at få oplevelsen af et bord med små huller og aftegninger i. De er ikke skadede, men det er næsten månelandskaber, og det synes mange er fascinerende. Det ligger i forlængelse af, at design ikke længere behøver se perfekt ud,« siger Rune Vigil Eberhart, som dog også møder det modsatte. »Der er noget mentalt, man skal forstå omkring beton. Der er nogle kunder, som, når de får et bord, ikke forstår, at der er pletter og aftegninger på det. Men så er det nok ikke et betonbord, de skal have. Vi prøver at hive det ud af ligningen, der hedder masseproduktionsmentalitet.«For smykkedesigneren Karen Konzuk, der desuden har manchetknapper i sin betonkollektion, handler det også om, at beton er et demokratisk materiale. »Beton er bæredygtigt og økonomisk overkommeligt,« siger hun. Og netop det økonomiske aspekt gør også betonen til en oplagt grundingrediens i de store byggerier. »Det er et taknemmeligt materiale, som er nemt at bygge i, og som er billigt. Alt det, man laver i Nordhavn, Sydhavnen og Ørestad, er jo også højhuse i beton, men det er ikke særlig synligt. Man sætter for eksempel tegl udenpå. Beton er også et godt indeklimamateriale. Det er ikke organisk, så man får ikke for eksempel skimmelsvamp, det kan absorbere fugt og afgive det igen,« siger Thomas Uhd, som dog peger på et potentielt minus ved betonen. »Hvis man ikke har bygget det ordentligt, har det måske en dårlig klang akustisk set.« Der er dog også andre minusser ved beton, påpeger Anne-Mette Manelius. »Selv om beton er holdbart, er det også en energisynder, når vi taler byggeri. Fordi der bliver bygget så meget i verden, og så super meget af byggeriet er af beton, stammer cirka fem procent af vores CO2-udslip fra cementproduktion.« Hun peger på, at et dårligt indeklima både kan findes i beton og andre materialer. »Man kan bo både godt og dårligt i mange materialer. Det handler om at tænke sig godt om, når man bygger. Man kan for eksempel have dårligt indeklima i billige betonbyggerier, så man kan ikke sige, at det er bedre end andre materialer - træ er også et vidunderligt materiale. Men når betonen er særlig udskældt, er det fordi, det helt tydeligt er et industrielt materiale, og det forbinder vi måske ikke med det gode indeliv,« siger Anne-Mette Manelius, der mener, at udfordringen lige nu er ikke at bygge for rigidt. »Hvis man bygger for rigidt eller tidstypisk, bliver bygninger bedagede. Det er faren ved at bruge et materiale, der ikke er nemt at omdanne. Derfor handler det om at bygge med konstruktioner, der kan bruges til noget andet. Betonbranchen øver sig i at lave betonbyggerier, der kan skilles ad igen,« siger hun. Om det er et forbigående fænomen, at betonen ligefrem finder vej til vores boliginteriør, vil Thomas Uhd ikke udelukke. »Interiør er jo enormt modepræget, så det er svært at sige, hvor længe den trend holder, men at man tager det ind i boligen og eksperimenterer med det i form af bordplader, lysestager og sågar smykker, er et godt eksempel på, hvad man egentlig kan bruge beton til. Fra at det ligger som fundament under et hus, til at det ligger som en ring på en finger.« Thomas Uhd tror dog ikke, at beton bliver det nye guld. »Vi er nok ovre i den kuriøse ende, når det kommer til smykker - betonringen kommer næppe til at vinde over guldringen, men det er et sjovt eksempel på de variationsmuligheder, der er. Det er ikke bare arkitekterne, som synes, det er et fedt materiale. Det er også hr. og fru Danmark. Det er ret sjovt.«kais@berlingske.dk Fakta: Beton i højdenI starten af 1900-tallet blev beton betragtet som et kedeligt og trøstesløst materiale. Det ændrede sig i 1920erne, hvor funktionalismen - også kaldet modernismen - gjorde sit indtog. Nu kom beton i højsødet ofte hvidmalet, som vi ser med Arne Jacobens Bellevue Teatret på Strandvejen. Især den fransk-schweiziske arkitekt Le Corbusier blev fortaler for betonen som en vigtig ingrediens i højhusbyggeri. Herhjemme var Bellahøjhusene fra 1953 (foto tv) blandt andet inspireret af Corbusiers tanker om at bygge højt i beton og samtidig give beboerne lys og luft med adgang til grønne områder. Det blev startsskuddet til en række boligområder i beton fra 60erne og 70erne, hvoraf en del senere havnede på den såkaldte »ghettoliste«. Flere af dem arbejder i disse år med at skabe et nyt image. Kilde: Bla. Betonhåndbogen
En vielsesring, manchetknapper eller sågar butterfly i beton? Det engang så udskældte materiale har fundet vej til både indretnings-og modebranchen.
- Jeg er her for at støtte vores elskede fælled. Jeg har boet på Bryggen i 51 år og benyttet mig af fælleden, siden jeg var ganske, ganske lille. Som hundelufter, som barn, der var ud at kigge på dyr, og i det hele taget bare nyde naturen.Men der bliver mindre og mindre af den.Linse Kessler, i øjeblikket mest kendt for tv-serien ' Familien fra Bryggen', var blandt de mange tusinde københavnere, der på en solbeskinnet søndag protesterede mod kommunes planer om at opføre 2500 boliger på en del af det sidste store naturområde i København.Bid for bid- De snupper bare bid efter bid, uden at vi opdager det.Dér og dér og dér, og lige pludselig er der ikke noget tilbage. De vil bare have by og by og by. Det er trættende, siger Linse Kessler, der glæder sig over det store fremmøde.- Der er virkelig mange.Jeg håber, at det bliver hørt inde på rådhuset.Demonstrationen søndag var den foreløbige kulmination på en folkelig modstand mod byggeplanerne, som omkring 45.000 borgere indtil videre har skrevet under på en protest imod.Presset overborgmesterModstanderne af byggeriet satser på, at spørgsmålet bliver et stort tema i forbindelse med kommunalvalget til november.- Det er rigtigt godt, de ikke når at vedtage det endeligt inden valget, så det kommer med i puljen. Jeg tror, at det bliver et stort tema, siger Linse Kessler.Byggeplanerne er en del af en aftale tilbage fra 1994, hvor salg af grunde på fælleden skulle finansiere byggeriet af den københavnske metro. Med i aftalen var de radikale, som imidlertid gerne vil ud af aftalen nu.Også Enhedslisten, SF og Alternativet er imod planerne.Den voksende politiske og folkelige modstand lægger et større og større pres på den socialdemokratiske overborgmester Frank Jensens grønne image, og i sidste uge udvandrede han fra et interview med TV2 Lorry, da journalisten blev ved med at spørge ind til det sjældne dyreliv på området.- Jeg gider ikke diskutere med dig. Du kører lidt i ring, sagde en tydeligt irriteret Frank Jensen.Netop dyrelivet er en af grundene til, at den kendte TV-kok, Nikolaj Kirk, deltog i protesten søndag.- Det er det eneste sted i København kommune med så høj biodiversitet og så mange forskellige arter. Det, synes vi, er værd at værne om. Det er helt fint, at vi passer på elefanter og næsehorn, men vi har også en masse planter, insekter og padder, som er helt særlige for vores land. Det, vil vi helst ikke have, bliver bygget til, siger Nikolaj Kirk, Også mindre kendte københavnere deltog i protesten.Blandt andre Klaus Haase.- Jeg er kommet her i 30 år.Her kan man være i fred, og her har vi det, som alle andre byer mangler. Jeg frygter, at de bruger salami-metoden.Når først de går i gang, så går det hurtigt.svv@eb.dk.
MASSE-DEMO.
Hvis det skal være en ' officiel' sommerdag, skal temperaturen krybe over de 25 grader.Det er endnu ikke sket i juli måned.Termometeret ved Amager Strandpark er heller ikke en sommer-bebuder. 19 grader svinger temperaturen sig op på søndag eftermiddag.Ikke siden 1979 har juli måned været så dårlig.Alligevel forsøger flere sig med en desperat strandtur på en af sommerferiens sidste dage.- Den har ikke været skidegod i år! Vi valgte at holde sommerferie i Danmark, men vi har ikke været så heldige med vejret, siger 31-årige Carina Allentoft, mens datteren Lia fisker efter krabber i strandkanten med en paraply over hovedet.På en ' normal' sommerdag vil det vrimle med bikinier og badeshorts på stranden, men i dag har familien Allentoft den for sig selv.- Det har været udfordrende at holde ferie herhjemme, men til gengæld har vi ikke stresset rundt. Vejret har ligesom sat en dæmper på det hele, fortæller Carina, der er kørt fra Søborg sammen med sin mor og to børn.Is-vejrLivredderne virker heller ikke synderligt på vagt i deres tronende tårn på stranden, da der ikke er en sjæl i vandet.Lidt væk fra stranden sidder venindeparret Ann Møller og Lene Louise Andersen på en bænk og spiser is.- En fordel er, at isen ikke smelter i varmen, griner 33-årige Lene, inden en tallerken flyver væk fra bænken.Samtidig kæmper Ann med paraplyen, der skærmer for regn og vind. Et hårdt vindstød vrider vrangen ud på paraplyen.- Vi skal ikke ned på stranden, jeg er bange for, at vi bliver forkølede, hvis vi gør det, siger Ann, der faktisk har taget en spand og skovl med til sin 3-årige søn Anker.Skidt prognoseHos Danmarks Meteorologiske Institut er der ikke megen glæde at hente for de, som stadigvæk har sommerferie og et håb om lune sommeraftener.- I næste uge bliver det ikke bedre. Vejret kan ikke rigtig stabilisere sig, så det vil blive ved med at skifte, siger Thyge Rasmussen, vagtchef hos DMI.Forventningerne var ellers store til, at den første sommerdag skulle have været kommet i juli.- Vi troede, at vi kunne få den søndag. Det var tæt på.Ved Sønderborg lufthavn har temperaturen været været tæt på, men det blev ved de 24 grader.Sådan lyder det fra vagtchefen, der fortæller, at temperaturen har ligget en halv grad under normalen i juli.Selv om mange føler, at det har regnet ufatteligt meget, så er det ganske normalt.- Vi har ikke haft mere nedbør, end vi plejer. Til gengæld har to tredjedele af dagene i juli måned været regnvejrsdage, så det er bare spredt mere ud, fortæller Thyge Andersen.Hos DMI fortæller man også, at der har været store regionale forskelle. Eksempelvis har Skagen kun fået 19 millimeter regn i juli, mens Vendsyssel har fået 128 millimeter.trs@eb.dk.Windsurfer: Vejret er fantastiskDer var ikke mange bare bryster på Amager Strandpark, da først regnen begyndte at vælte ned. Men det lykkedes alligevel Ekstra Bladet at finde en enkelt bar overkrop.24-årige Rasmus Øgelund har netop lige high-fivet de sidste kursister, der har haft et par timer i bølgen blå.- Som windsurfer er det fantastisk vejr. I dag har vi vandet for os selv. Bare det blæser, så er jeg glad, siger Rasmus, der er medejer af Copenhagen surfschool.Faktisk er det et af de eneste steder i hele strandparken, hvor der er mange mennesker.Fra en gammel varevogn har Rasmus kontor, bar og opbevaring.- Mange mennesker vil mene, at det er en dårlig dag på stranden. Men når man først får dragten på, vind i håret og kommer ud på brættet, så bliver man glad, forklarer den unge surfer.Sammen med en kammerat driver han den lille windsurfer-skole. De håber på at udbrede sporten i Danmark, og den danske sommer har ikke været en forhindring.- Vi har lige mange kunder, der vil prøve at surfe.Selvfølgelig er det federe på en solskinsdag. Men vi forklarer altid, at våddragten tager både vand og regn, griner Rasmus.Vi har ikke haft mere nedbør, end vi plejer En fordel er, at isen ikke smelter i varmen Våddragten tager både vand og regn.

Traditionelle byggematerialer som sten og træ patineres normalt smukt og klædeligt.Vi har murstenshuse, der har stået i flere århundreder, og som stadig ser smukke ud.Ligger disse bygninger i byer med megen trafik og megen røg fra skorstene, kan de indimellem tåle en facadeafrensning, men ellers klarer de sig glimrende gennem op til rigtig mange århundreder.Tænk bare på Koldinghus, Rundetårn, Egeskov eller resterne af Hammershus på Bornholm.Men mange af vores nyere byggematerialer er ikke afprøvede på samme vis, og en del af dem viser hurtigt tydelige tegn på ikke at patineres særlig smukt - for ikke at sige direkte uskønt. Det gælder blandt andet aluminium og glas.Jeg ser ikke så få huse beklædt med tynde lag aluminium, som i mange tilfælde oser langt væk af at være uegnet til at stå ude om natten eller til at overvintre under åben himmel. Flyver bare en bette gråspurv eller et visnet blad mod aluminiumspladerne, eller stiller man en cykel eller en barnevogn op ad den slags husvægge, så er der hurtigt uklædelige buler i hele arrangementet.Et af de bedre steder at studere denne øvelse er ved det såkaldte 8-tallet i den forholdsvis unge Ørestad på Amager. Her er der overalt masser af buler i aluminiumspladerne, og andre steder angribes de af en slags " pest" eller rust, der heller ikke ser indbydende ud. Der er tale om meget tynde plader, der er spændt uden på formentlig beton, og de tåler ikke meget.Når jeg kører i tog mod Jylland, ser jeg på banegården i Odense på min højre side et større kontorhus, der er beklædt med såkaldt " strækmetal", og som er direkte bulet og ramponeret, det er VUC-bygningen, der er patineret så grimt, at man tror, det er løgn. Overfladen bugter sig i bakkedal. Og bygningen er endda ikke særlig gammel.Andre nyere huse er blevet beklædt med en slags glasoverfrakke, som hurtigt forgrimmes, især bagfra, ligesom med gamle spejle, der kan gå mere eller mindre i opløsning fra bagsiden.Spejlpest. Nu også en slags aluminiums-eller glaspest.Et byggeri som Bella Sky på Amager er beklædt med et materiale, der meget hurtigt bliver præget af vind og vejr, og det på den uskønne måde.Som med plasticvinduer, der bliver halv-gullige og grimme med tiden, ja, i løbet af kun ganske få år. Vinduerne kan ikke kittes og males som trævinduerne, og det samme med pladerne på Bella Sky. De bliver snavsede og uindbydende, og det er umuligt at vaske eller behandle dem, så den uskønne patinering kan fjernes.Sandheden er vel, at vi eksperimenterer med byggematerialer uden at kende deres holdbarhedskvaliteter og deres patineringskvaliteter og så bare lader stå til. Ikke dermed være sagt, at alt kun skal være som i gamle dage, mursten og træ. Men beviseligt er det i hvert fald med de godt afprøvede byggematerialer, at de har en holdbarhed, som rækker mange år frem i tiden.I klar modsætning til de uafprøvede nye. Omvendt er de såkaldt uafprøvede nye allerede så meget afprøvet, at jeg godt tør advare imod dem som noget, man flittigt skal benytte sig af.Huse bør kunne tåle at ældes og samtidig gerne være til at holde ud at se på. J.bagsiden@k.dk Fakta: Hus og hus imellemJournalist og forfatter Peter Olesen skriver en gang om måneden om byudvikling, bygningskultur og renoveringer - både de gode og de dårlige - i Kristeligt Dagblad.Peter Olesen har siden 1988 udgivet en lang række bøger om arkitektur. Han er en meget benyttet foredragsholder og en flittig debattør om arkitektur, sorg, savn og livsglæde.
hus og hus imellem Nyere huse beklædt med materialer som glas eller aluminium tåler dårligt tid, vind og vejr. Bygningsfacader bør kunne tåle at ældes og samtidig være til at holde ud at se på, skriver Peter Olesen.
Ubåden Nautilus, der er omdrejningspunktet for journalisten Kim Walls død, er i virkeligheden en simpel båd, der ikke har navigationsudstyr til at bevæge sig over en længere strækning under vandet.Såvel de svenske som de danske søfartsmyndigheder har udarbejdet et konkret track af ubådens sejlrute i Køge Bugt og Øresund.En rute, der kun ligger i dansk farvand i henholdsvis det sydlige Øresund samt den nord-og vestlige del af Køge Bugt.- Vi har et komplet radartrack af ubåden, og det kan vi kun have, når den har været oppe, siger vicepolitiinspektør Jens Møller.Rute ikke offentliggjortPolitiet er særligt interesseret i observationer fra folk, der har set ubåden fra 10. august kl. 21.30 og frem mod midnat, hvor Nautilus blev spottet af et fragtskib i den sydlige del af Øresund, og fra midnat og frem til fredag kl. 10.30, hvor Nautilus blev observeret nær Drogden Fyr i Køge Bugt.- Hvis der er nogen, der har set den, vil vi stadig gerne vide det. Men vi ved, hvor den har sejlet, siger Jens Møller.Han ønsker ikke på nuværende tidspunkt at offentliggøre ubådens præcise rute. En rute, hvor politiet for anden dag i træk i går søgte med svenske lighunde efter ligdele og tøj.Ud fra den måde ubåden er konstrueret på, er der ikke noget, der tyder på, at den har kunnet være under vand over længere distancer.- Den har ikke ret meget udstyr, vi kan bruge til at navigere under vandet. Vi har bygget en ubåd, der er i stand til at dykke, men vi har ikke bygget en båd, der kan navigere under vand, siger Jens Falkenberg, der er ven med Peter Madsen og har været med til at bygge Nautilus.Han fortæller, at han aldrig har været med til at dykke ned og sejle lange strækninger med den omkring 35 tons tunge ubåd. Det har ikke været i fokus og ville være risikabelt.Kamera i periskopet- Hvis man sejler en ubåd i danske farvande, er det nemt nok at dykke ned under over-fladen, men det er ikke særligt nemt at sejle rundt.Det svarer til at køre i en bil med en papirspose over hovedet.Vi kan ikke se, hvad der foregår på overfladen. Derfor har vi dykket meget lidt, siger han.Christoffer Meyer, der ligeledes har været med til at bygge ubåden, fortæller, at der er tale om en meget simpel ubåd, der har kamera i periskopet, der gør det muligt at sejle i overfladen og i periskopdybde, men der er ikke andet navigationsudstyr.- Det lyder ikke særligt pænt over for Nautilus. Men man skal tænke på ubåden som et undermotoriseret overfladefartøj, der har mulighed for at dykke lige ned og gå op igen. Det er i realiteten det, hun er, siger han til Ingeniørens website ing.dk.Politiet ønsker henvendelser: Video indsamlet i ubådssagEkstra Bladet har de forgangne dage været på Refshaleøen, hvor Peter Madsens Rumlaboratorium ligger, og hvor Peter Madsen i årevis har været en kendt og populær skikkelse.Det var også herfra, at ubådsbygger og iværksætter Peter Madsen torsdag 10. august stævnede ud med Kim Wall, som han nu er mistænkt for at have dræbt. En sigtelse, han nægter.Ifølge Ekstra Bladets oplysninger har flere erhvervsdrivende på øen haft besøg af politiet, som har spurgt til Peter Madsens færden op til den fatale sejltur for knap tre uger siden. Flere har desuden udleveret videoovervågning.Jens Møller, vicepolitiinspektør i Københavns Politi, bekræfter, at de har modtaget en masse videomateriale.- Det er både videooptagelser og videoovervågning. Det kigger vi selvfølgelig igennem.Og vi vil stadig gerne have flere henvendelser, siger han.Hvad skete der før sejladsenRefshaleøen i Københavns Havn huser bl. a. en række virksomheder som restauranter, gallerier, strandbarer, ejendomsselskab og lagerbygninger, ligesom flere bor langs kajen i deres husbåde.En tidligere ven, som har kendt Peter Madsen i omkring ti år, men ikke ønsker sit navn frem, fortæller, at han så Peter Madsen cykle fra Christianshavn til Refshaleøen.Han var ' svær kontaktbar'.De to havde ikke kontakt, men vennen insisterede heller ikke på at hilse på Peter Madsen, som tilsyneladende talte i telefon.- Han har sådan en boble rundt om sig, der siger ' kontakt mig ikke, jeg er i min egen verden, lad mig være'.Det kan også være, han talte med sig selv. Men det så ud, som om der var en samtale, siger manden, som uddyber, at Peter Madsens adfærd var som så mange gange før.Peter Madsen vil løsladesDrabssigtede raket-og ubådsbygger Peter Madsen agter at forsvare sig, når han på ny skal stå over for en dommer i Københavns Byret.Det kommer til at ske senest tirsdag, hvor fristen for Madsens varetægtsfængsling udløber.- Jeg kan sige så meget, at der på ingen måde bliver tale om, at min klient frivilligt vil lade sin frist forlænge, og det er hans ønske at afgive forklaring i retten, siger advokat Betina Hald Engmark.- Når man nægter sig skyldig, så lader man sig ikke forlænge frivilligt, siger Betina Hald Engmark.Fængselsfristen udløberPeter Madsen har siden 12.august siddet fængslet i sagen.Betina Hald Engmark oplyser, at hun endnu ikke formelt er blevet orienteret om, at der vil blive afholdt et retsmøde om forlængelse af fængslingsfristen.Men anklagemyndigheden ved Københavns Politi har tidligere meldt ud, at man vil stille Madsen for en dommer igen, og at det vil ske senest 5. september, hvor fængslingsfristen udløber.Anklagemyndigheden har sigtet Madsen for manddrab.Det har han været, siden han blev anholdt 11. august.Københavns Byret har vurderet, at der i hvert fald er begrundet mistanke om, at Madsen uagtsomt har forvoldt den svenske journalist Kim Walls død.Men retten har ikke taget stilling til det såkaldte mistankegrundlag, for så vidt angår drabssigtelsen. Det kommer retten dog efter alt at dømme til at gøre ved det næste retsmøde.Mistanke om manddrabIfølge senioranklager Jakob Buch-Jepsen er anklagemyndigheden nemlig fortsat af den opfattelse, at der er grundlag for at kræve Peter Madsen varetægtsfængslet på baggrund af ' en begrundet mistanke om manddrab'.Hvad Peter Madsen indtil nu har forklaret i sagen er i store træk holdt skjult for offentligheden.Højst usædvanligt valgte anklagemyndighed, forsvarer og byret dog at lette lidt på sløret i sagen.Det skete, da man ni dage efter grundlovsforhøret meldte ud, at Madsen i retten havde forklaret, at der var sket en ulykke om bord på ubåden Nautilus, og at Kim Wall i den forbindelse var død.Derefter havde han ' begravet hende til søs', som det hed i den offentliggjorte meddelelse.Samme dag fandt en cyklist en kvindetorso ved Amagers sydvestligste kyst. Dnaanalyser slog fast, at der var tale om Kim Wall, og undersøgelser af torsoen viste ifølge politiet, at lemmerne er fjernet ved en ' bevidst handling'.Efter fundet af torsoen blev Peter Madsen sigtet for at have haft usømmelig omgang med lig. Han nægter sig skyldig i denne sigtelse, ligesom han nægter sig skyldig i sigtelserne for både drab og uagtsomt manddrab.linette@eb.dk ;ehren@eb.dk Den har ikke ret meget udstyr, vi kan bruge til at navigere under vandet Han har sådan en boble rundt om sig, der siger ' kontakt mig ikke, jeg er i min egen verden Hvad Peter Madsen indtil nu har forklaret i sagen er i store træk holdt skjult for offentligheden.
UBÅDSMYSTERIET: At sejle med Peter Madsens ubåd under vand svarer til at køre bil med en papirspose over hovedet.
»De så jo sindssyge ud. De lignede ikke normale mennesker. Men det var jo også det, der fascinerede. Hvad er det der gør, at nogle vælger at leve det liv - en fuldstændig marginaliseret tilværelse?« spørger Camilla Stockmann retorisk.Det støvregner. Vi står på parkeringspladsen foran Danmark største Nettobutik og kigger over på det, der engang var Bullshits klubhus under Danmarks Første Rockerkrig. Bygningen er høj og rød og ikke nogen arkitektonisk lækkerbisken. Til gengæld er den udstyret med franske altaner og store vinduer, og i hjertet af bygningen arbejder en snurrende elevator flittigt på at skåne beboerne for de mange trapper.Rockerborgen er for længst omdannet til ældreboliger, og foran gadedøren er det ikke længere motorcykler og patruljevogne, men rollatorer og biler fra hjemmehjælpen, der præger gadebilledet. Som regnen tiltager, skrår vi over vejen og stiller os i det overdækkede indgangsparti til ældreboligerne.Rockerne rykker indCamilla Stockmann var tolv år, da Bullshit i 1985 flyttede ind på adressen Kirkegårdsvej 7. Hun tilbragte hver anden weekend hos sin far i nummer 13 - et slattent stenkast fra rockerborgen. Hun havde - som de fleste andre danskere - hørt om mordet på Makrellen og den verserende krig mellem Bullshit og Hells Angels. Rygterne om de nye naboers indvielsesritualer begyndte hurtigt at sprede sig.»Der gik historier om, at når de fik deres veste, skulle der kastes op på dem, pisses på dem. Det er jo forunderligt! Hvorfor har man lyst til det? Hvad er det, der er så stærkt og attraktivt ved at have en lædervest på, som nogen har brækket sig på efter at have drukket Jägermeister?« Det hus, Camilla Stockmanns far boede i, er blevet gult i stedet for hvidt, men ellers ligner det sig selv. Med et forhus og et baghus adskilt af en lille gård ligesom nabohusene.Her boede børnefamilier, unge mennesker og pensionister.Nogle er gået bort, men mange bor her endnu.Almindelige mennesker med almindelige job, som ikke ønskede at have ualmindeligt bevæbnede rockere i deres baghaver.Men rockerne flyttede ind, og pludselig boede snedkere, skibsbyggere og sygeplejersker dør om dør med voldsmænd, hashhandlere og kommende mordere.Som vi står foran huset og kigger over på Netto, der dengang hed HH Supermarked, fortæller Camilla Stockmann, at hun ofte så rockerne på gaden, eller når de handlede ind.Men der er én episode i Amager Centret, der står særligt klart i hendes erindring: »Jeg stod og kiggede ind på centerpubben Amagerhylden, og der så jeg en af Bullshitrockerne sidde og drikke en Cocio, og jeg kunne simpelthen ikke få det til at passe sammen, at der sad en hardcore rocker og drak kakaomælk.Det billede, rockerne forsøgte at skabe, og de mennesker, som de var, passede ikke altid sammen. Drivkraften for at skrive bogen har derfor været at komme om bag facaden og fortælle, hvem de var, hvor de kom fra, og hvorfor de blev, som de blev.«.Farlige familieforholdI bogen Bullshit - fortællingen om en familie beskriver Camilla Stockmann og hendes ægtefælle, Janus Køster-Rasmussen, på baggrund af mundtlige og skriftlige kilder samt aktindsigt hos politi og domstole om, hvordan en gruppe drenge på knallerter fra Vestamager laver deres egne rygmærker på et læderværksted i den lokale fritidsklub og danner Nøragersmindebanden.På samme tid følger vi tre drenges tid på Jyderup Realskole.To af dem bliver en del af rockerklubben Filthy Few, som sammen med Nøragersmindebanden blev til Bullshit. Fælles for alle drengene er en opvækst præget af fattigdom, druk og vold. Vold i hjemmet, vold på gaden og vold på kostskolen. De brugte hagekors, sydstats-flag og SS-tegn til at vise omverdenen, at de ikke passede ind.»Det var det mest provokerende, de kunne finde på. De fulgte ikke reglerne. Makrellen havde jo også Hitler tatoveret på sin overarm, selvom hans mor havde været i koncentrationslejr,« forklarer Camilla Stockmann.I 1979 skiftede Nøragersmindedrengene imidlertid deres hagekorsudstyrede denimveste og blankpolerede tyskerhjelme ud med den sorte lædervest fra Bullshit. Det berygtede 1%-mærke på venstre bryst markerede efter amerikansk forbillede, at de nu tilhørte den ene procent af motorcyklisterne, der ikke levede efter reglerne.Men det var de ikke de eneste, der ikke gjorde, og inden længe stod de, der engang.Camilla StockmannForfatter til bog om den første rockerkrig bare var Nøragersminderødderne, med blod på hænderne og en modstander, der gik under navnet Hells Angels.Panik i klubhusetBullshitrockerne var allerede trængt op i en krog, da de flyttede ind i huset på Kirkegårdsvej i 1985. Deres tidligere præsident, Henning Norbert Knudsen, bedre kendt som Makrellen, havde året forinden endt sine dage halvt hængende ud af sit folkevognsrugbrød til lyden af Jørn ' Jønke' Nielsens stengun-maskinpistol.I 1983 var de to Bullshitrockere Gnid og Paddel blevet stukket ihjel og en tredje såret på Restaurant Søpromenaden. Bent Svane Nielsen, kendt som Blondie, blev idømt 16 års fængsel for dobbeltdrabet.Baggrunden for mordet var dels, at Bullshit åbenlyst havde provokeret ved at frekventere et Hells Angels-tilholdssted, og dels, at Bullshit ifølge Hells Angels havde brudt en gensidig aftale om, at Bullshit skulle holde sig på Amager, mens Hells Angels kunne operere i resten af København. Den territorieopdeling var Bullshit imidlertid ikke enig i.I 1985 var der kun tolv fuldgyldige Bullshitmedlemmer tilbage i København, som ikke var i fængsel. Nogle var døde, mens andre havde trukket sig ud af klubben, inden et medlem i 1987 gjorde sig skyldig i, hvad der i offentligheden blev kendt som ' Betonmordet'.»På dette tidspunkt var de blevet forhærdede.I bogen følger vi en række børn på Vestamager, og på en kostskole, som går fra at være børn til at blive hardcore gangstere - og så er det, at klubben går i stykker. Men hvad er det, der gør, at man lige pludselig står i en situation, hvor man diskuterer, hvad man skal gøre med et lig, i stedet for at ringe til politiet?« spørger Camilla Stockmann.Svaret leverer hun og Janus Køster-Rasmussen i bogen, når de vender blikket mod det utilregnelige Bullshitmedlem Peter Panik, også kaldet PP, som skød en uskyldig mand en sen nattetime i klubhuset på Kirkegårdsvej.Han ville efter eget udsagn bare lave en såkaldt ' klikker' mod manden, men pistolen gik af, og manden døde på stedet.Begravet i betongulvetDen morbide løsning blev, at PP og de grænseløst loyale medlemmer, der var til stede, rullede liget ind i et gulvtæppe og bar det over i forhuset, hvor forrådnelsesprocessen stille og stinkende gik i gang. Derefter gik den dødes sidste rejse via et mørkt bagagerum til en interimistisk gravplads 1,70 meter nede i et betongulv i Multimediehuset på Christiania.»Det var et enormt stærkt fællesskab. Fordi det blev så farligt, var man nødt til at kunne stole på hinanden. Det broderskab, der opstår, er virkelig stærkt. Alt andet blegner. Det er enormt identitetsskabende - du hører simpelthen til! Det er der ikke meget, der kan konkurrere med. Det kan faktisk være mere attraktivt at leve et liv, hvor man risikerer at blive skudt frem for et trygt liv, hvor man kan gå hjem og lukke sin dør og vide, at nu er alt okay,« siger Camilla Stockmann.Måske er det i virkeligheden i denne smeltedigel af broderskab og gensidige afhængighedsforhold, man skal finde en del af svaret på den 12-årige Camillas undren over, at nogen har lyst til at gå rundt i en overpisset og -brækket lædervest med en skidende tyr på ryggen.Bogen igennem mærker man som læser sammenholdet i Bullshit, og man forstår, hvordan bandens og det enkelte medlems identitet i mange tilfælde smelter sammen. Indvielsesritualet er derfor blot en mellemregning i det store regnestykke, hvis resultat er en form for familie, hvor lugten af pis får to funktioner: Den frastøder udefrakommende, og den binder de ildelugtende sammen.Bullshit 1 - Hells Angels 8Alle vidste, hvem Makrellen var, og alle vidste, hvem hans morder var. Slår man i dag Jønke op på Wikipedia, dukker følgende beskrivelse op: »Jønke er en dansk morder, voldsmand, rocker og forfatter.« Beskrivelsen er rytmisk, man kan næsten forestille sig en fortsættelse a la » som i 1985 stiftede den alternative forfatterskole for utilpassede unge«. Sådan lyder Jønke-opslaget ganske vist ikke, men vores bevidsthed om hans forbrydelser fortæller noget om mediernes dækning af Danmarks første rockerkrig - og om Jønkes senere brug af medierne. Alle ved, hvem Jønke er, mens de færreste kender navnene på de andre drabsdømte rockere, og Camilla Stockmann undrer sig da også over mediernes fremstilling af rockerkrigen.»Den blev fremstillet som en symmetrisk krig, hvor der stod to rockergrupper over for hinanden og bekæmpede hinanden i en årrække. Der døde nogle på den ene side, og der døde nogle på den anden side. Men når man ser nærmere efter, er det tydeligt, at Hells Angels var en meget mere professionel og internationalt funderet bande. De havde jo forbindelser til afdelinger i Hamborg og USA. De var også ældre, og de var villige til at gøre brug af nogle metoder, som Bullshit ikke gjorde brug af i starten,« fortæller Camilla Stockmann.Adspurgt om, hvorvidt Bullshit havde mere samvittighed de første år end Hells Angels, tager hun først en dyb indånding og kigger alvorligt ud i luften, inden hun svarer: »Det dér med samvittighed, det er farligt, for jeg vil have det dårligt med at idyllisere dem. Det var jo hærdede kriminelle mennesker, og det har virkelig ikke været vores ønske at idyllisere den bande, men mere se på den med et undersøgende blik. Men man kan bare konstatere, at der blev dræbt otte medlemmer af Bullshit, mens der i nødværge blev dræbt én fra en supportergruppe til Hells Angels.« Hvordan ser det så ud med symmetrien i bandelandskabet i dag? Tal fra Polsas (politiets sagsbehandlingssystem) og politiets årlige rapport om bander og rockere viser, at der indtil den 13. august i år er blevet registeret 55 rocker-og banderelaterede skyderier.Nogle sager bliver opklaret, mens andre ender som en notits i medierne i stil med: »En mand blev ramt af skud i benet i krydset mellem Nørrebrogade og Stefansgade.« Det er muligvis vanskeligere at fastslå identiteten på nutidens maskerede pistolmænd, selvom enkelte af dem bærer den karakteristiske sorte Loyal to Familia-hættetrøje, end det var at udpege rockerne med deres læderveste og motorcykler under den første rockerkrig, men der er alligevel mange ligheder, mener Camilla Stockmann.Oasens regelmæssige voldEr Bullshit - fortællingen om en familie bizar nostalgi fra en svunden tid, er det tabernes beretning om en nedslagtning? Eller kan stemmerne fra dengang nuancere beretningen om konflikten og - med bagklogskabens hjælp - forklare, hvad der driver unge rødder ind i bandeverdenen og dermed trække tråde til nutiden? »Man kan forhåbentlig læse den på forskellige måder. Rockerkrigen var noget, der fyldte meget i samtiden. Den fik i megen omtale i pressen, men det var mest en cowboy og indianer-fornemmelse, man fik dér. I bogen zoomer vi ind. Det er fortællende journalistik, hvor vi rekonstruerer et forløb. Jeg håber, man kan læse den som en menneskelig historie og ad den vej komme tættere på,« siger Camilla Stockmann.I bogen kommer læseren med til bords i de faldefærdige kolonihavehuse, inden de bliver til parcelhuse. Man følger med knallerterne, når rødderne kører i pendulfart mellem Nøragersmindegården og stamværtshuset Oasen ad Vestamagers alt andet end inspirerende hovedfærdselsåre, Kongelundsvej. Og man får et sørgeligt indblik i, hvordan kærlighed kan opstå på baggrund af frygt og svigt. Netop pigernes vej ind i bandemiljøet er både ubegribelig og letforståelig på samme tid.Det folder Camilla Stockmann og Janus Køster-Rasmussen ud på nøgtern vis, når de lader Makrellens enke Pia fortælle, hvordan hun flygtede fra faderens hyppige og uforudsigelige tæv ind i armene på Makrellen. Jovist, Makrellen slog hende også, men kun hvis der var en årsag. En ' legitim' årsag kunne for eksempel være, at hun havde gjort ham jaloux eller fået ham til at tabe ansigt.Camilla StockmannForfatter til bog om den første rockerkrig Den årsagsbetonede vold gav mening, den gav ro. Pias ræsonnement fortæller på én og samme tid historien om en pige, der flygter fra vold, finder sig i vold og selv begynder at udøve vold. De aspekter er med til at give læseren en nuanceret forståelse af personerne bag Bullshits sorte og gule læderveste.Fra Kongelunden til NørrebroForan Bullshits gamle klubhus blev medlemmet Jan Sonberg offer for rockerkrigens sidste hævndrab. Hævndrab er stadig en indgroet del af rockerbandekulturen, hvilket de seneste års skyderier på Nørrebro vidner om.Bullshitbogen drager ingen entydige konklusioner med hensyn til, hvordan folk kommer derud, hvor de med overlæg tager andres liv. I stedet tegner den et billede af en gruppe unge marginaliserede menneskers opvækst og hverdag, som den så ud for 30 år siden, og viser de åbenlyse ligheder mellem de unges univers dengang og nu.»Det er, som om der i dag er kommet en utålmodighed i forhold til vores gamle forklaringsmodeller, der peger på, at det handler om sociale problemer og fattigdom. Det er, som om vi er blevet trætte af den historie.Men det er så entydigt, når man kigger på Nøragersmindebanden, at de alle sammen havde været udsat for vold i barndomshjemmet og lært af deres forældre, at tæsk er i orden, og at voksne er nogle, der slår. De bliver meget tidligt voldsparate, fordi de selv har været udsat for vold,« siger Camilla Stockmann.Bogen kan således også læses som en spejling af den bandekrig, der i dag delvist bliver forklaret med etnicitet. Det er dog ikke særlig længe siden, at det var et ærkedansk fænomen, påpeger Camilla Stockmann.»Vi vil enormt gerne i det politiske system gøre det til et etnisk problem, men arbejdet med bogen har gjort det tydeligt for mig, at det handler om ungdomspolitik og om pædagogik.Hvis du ikke er en del af et stærkt fællesskab, hvis du føler dig marginaliseret, så er det sindssygt attraktivt at gå ind i en bande.« Vi går langs den del af Netto, som engang var et cafeteria, hvor der blev serveret fiske-fileter, parisertoasts og pomfritter til de sultne gæster i HH Supermarked. Vi slentrer ind på parkeringspladsen og stopper ved Camillas cykel, som skal fragte hende tilbage over broerne. Inden Camilla sætter kurs mod Indre By, og jeg sætter kurs mod den rolige del af Amager, ikke langt fra Makrellens gamle hus, siger hun: »Jeg håber, bogen vil bidrage til, at flere forstår, hvad det er, der gør, at børn bliver tiltrukket af det her. I bogen møder vi en pædagog, en ildsjæl, som virkelig prøver at få dem væk fra kriminaliteten, men han famler jo også i blinde. Han lykkes med noget, men der er også noget, han ikke lykkes med. I dag burde man bare have meget mere erfaring at trække på, så man kan undgå at skulle improvisere.«.ibureauet@information.dk De fulgte ikke reglerne.Makrellen havde jo også Hitler tatoveret på sin overarm, selvom hans mor havde været i koncentrationslejr De bliver meget tidligt voldsparate, fordi de selv har været udsat for vold.Fakta: BLÅ BOG Camilla StockmannCamilla Stockmann (f. 1973) er uddannet cand.mag i Moderne Kultur. Hun har skrevet klummer for Eurowoman og siden været tilknyttet dagbladet Politiken som journalist. Senest har hun haft orlov fra Politiken for at skrive bogen Bullshit - fortællingen om en familie sammen med ægtefællen, DR-dokumentarist, Janus Køster-Rasmussen.Tidligere udgivelser: Nyforelskelse og andre cykelstyrt, 2005/ 06 People's Press Michel Laudrups tænder (skrevet med Maise Njor), 2006 Gyldendal Charlie Hotel Oscar Kilo (skrevet med Maise Njor), 2009 Gyldendal.
Mens bandekrigen raser på Nørrebro, har Information været med journalist og forfatter Camilla Stockmann på tur i området omkring Bullshits gamle klubhus på Amager til en snak om barndom, bander og bestialske mord. Stockmann og hendes ægtefælle, dokumentaristen Janus Køster-Rasmussen, er aktuelle med en bog om taberne af Danmarks første rockerkrig.
På væggen bag skrivebordet hænger en opslagstavle med udklip, billeder og notater i tilsyneladende planløs og tilfældig uorden. Lidt som når Hans Bølling fortæller om sit lange og kreative, sjove og legende liv.For det kommer alt sammen dumpende i glad tilfældighed: Så var der cykelturen på 3400 kilometer til Holland, Belgien og Paris i ungdommen sammen med en kammerat, hvor de ved et uheld med deres piber kom til at sætte ild til en af cykeltaskerne, og så var der det hjemmebyggede modelskib i parken på Frederiksberg, drevet frem af en nytårsraket, eller dengang han som dreng stænkede mors æbler med petroleum, inspireret af den katolske præst, der til messen velsignede menigheden med vievand.Hans Bølling har aldrig manglet fantasi eller foretagsomhed.Hustruen Søs, hvis far var ateist og derfor ikke blev døbt, griber trods dette til et religiøst sprogbrug, når hun med et smil omtaler ægtefællens vildtvoksende fantasi som " en Guds gave", og tilføjer, at Hans nok har det allerbedst, når han er i gang med et af sine projekter ved drejebænken.Og legebarnet Hans Bølling med den utæmmelige fantasi og store livsglæde er på 86. år forelsket i livet, og han er forelsket i Søs. Hun inspirerede ham til hans senere så kendte træfigurer. Efter syv års bekendtskab, kærestetid og forlovelse blev de gifti 1959, og tilsammen udgør de beviset på et livslangt ægteskabs bæredygtige kærlighed.Mens Hans Bølling viser rundt på tegnestuen, hvor hans ikoniske og fantasifulde figurer pynter op, melder erindringer og oplevelser sig og binder fortid og nutid sammen, og de står nærmest i kø, mens han fortæller, så de indimellem er tæt på at snuble over hinanden for at komme til.Den 86-årige arkitekt og designer har ikke tid til kronologisk orden og systematik, for der er meget at fortælle - helt tilbage til det kærlige og varme barndomshjem i Brabrand ved Aarhus, videre til København, hvor faderen i 1940 blev redaktør på Nationaltidende, det senere Dagens Nyheder, frem til forelskelsen, kærligheden, karriereskiftet fra reklamemand til arkitekt, mødet med Søs' kulturåbne hjem, og nu tegnestuen i det tidligere ismejeri i Ordrup nord for København, hvor han og Søs dagligt var forbi for at købe mælk til børnene.Hans Bølling fik en solid katolsk opdragelse sammen med sine fem søskende. Som voksen har han og Søs været engageret i den katolske kirkes lokale sociale arbejde i Lyngby, men på sine ældre dage er han nået frem til den private teori, at " muligheden for Gud er så lille, at den nok nærmest er ikke-eksisterende".Eller udtrykt lidt mere poetisk - og samtidig let pessimistisk - i denne konstatering, som Bølling har skrevet nederst på en plakat, han med tusch har tegnet af et stykke af stjernehimlen: " På dette stjernekort, som er et udsnit af en milliontedel af det kendte univers, findes en planet med menneskedyr, som forestiller sig, der er en gud, som tager vare på dem, hver især. Det til trods for, at planeten vil være borte om et øjeblik, set med universets målestok." Betragtningen kan tolkes som det rene pessimistiske, eksistentielle sortsyn, men Hans Bølling er det præcis modsatte. I tidligere interviews har han betegnet sig selv som intet mindre end verdens lykkeligste mand og sagt, at " jeg lever så længe, jeg leger, og leger så længe, jeg lever".På døren til tegnestuen hænger et skilt med påstanden: " Arkitekter er bedst efter at være fyldt 85" (i parentes bemærket: " For så er der ikke længere noget at bekymre sig om"). Tidligere stod der 70, men skiltet er ført ajour, og Hans Bølling har - trods en blodprop for nogle år siden - ingen planer om at stoppe og gå på pension.Dertil har han det for sjovt med sin fortsat legende tilgang til arbejdet og kreativiteten.Da han fyldte 85, forærede han sig selv en ny, smart drejebænk i stedet for at investere i en ny og større bil. Ved drejebænken er nye figurer på vej. De skal supplere Bøllings klassikere fra 50' erne og 60' erne, som de seneste år har fået en renæssance og internationalt er blevet del af begrebet " Danish design".Bølling er også manden bag møbelklassikeren " bakkebordet", hvis dele kan klappes sammen og hænges på væggen, så det ikke tager plads, når bordet ikke er i brug. Det blev til over en nat, fortæller han, og har været i produktion siden 1963.Et andet af Bøllings borde, " Triiio-bordet", er derimod først nu kommet på markedet, selvom det blev tegnet helt tilbage i 1958.Det er bygget op af tre identiske kunstfærdigt drejede og sammensatte bordben i træ, " flettet" ind i hinanden, og med en bordplade i glas, der er holdt på plads af magneter.Begge borde produceres af firmaet Brdr. Krüger, som Bølling har samarbejdet med gennem tre generationer."' Triiio' tegnede jeg i 1958 hjemme ved mors spisebord, og det tog så endnu 58 år, inden det kom i produktion.Vender du de to tal om, står der 85, og det var jeg jo så blevet i mellemtiden - så man skal sommetider blot have tålmodighed. Det kan være nødvendigt," funderer Hans Bølling, efter at have serveret dette stykke tal-filosofi.Som arkitekt har Bølling gennem årene sat sit mærke på en række forskellige markante byggerier og ombygninger, fra villaer til Nordens største kollegium, Øresundskollegiet på Amager, rådhus i Kerteminde, det japanske kulturcentrum i Vedbæk og en kostskole for børn af japanske familier, som var udstationeret i Europa.Alligevel er det i dag nok allermest hans fantasifulde og glade træfigurer, han er kendt for. Hans Bølling er " far" til " And og Ælling", der er inspireret af den berømte episode, hvor en betjent stoppede trafikken på Frederiksberg, så en andemor med sine ællinger kom sikkert over på den anden side af gaden.En fotograf tog et foto, der i 1959 gik verden rundt og senere inspirerede til en plakat - og altså også til Bøllings " And og Ælling" - " Duck &amp; Duckling".Sortimentet omfatter desuden personligheder som " Strit" med det forbavsede udtryk, " Discus"-fugle fra 1961, en yndefuld havfrue, figurerne " Optimist" og " Pessimist" og de hængørede hunde " Oscar" og " Bobby"."' Bobby' var den hund, der passede på os, da vi var børn," fortæller Bølling, hvis kreativitet også har bredt sig til andre design-produkter som for eksempel " Quartet"-lysestagerne i blankpoleret rustfrit stål." Optimist" og " Pessimist" - to i teaktræ materialiserede diametralt modsatte livsopfattelser, er inspireret af to af Bøllings gamle samarbejdspartnere." Den ene var altid glad, den anden så altid problemer.Han var bogholder, den sidste, så det var måske derfor," spekulerer Hans Bølling, der ifølge hustruen selv er en " uforbederlig optimist": " For eksempel, når vi skal nå en færge: ' Vi når den ikke, for vi er kommet alt for sent af sted,' siger jeg. ' Ork jo,' mener Hans. ' Selvfølgelig gør vi det,' og det gør vi jo så alligevel ikke, men det tager ikke humøret fra ham. For så når vi jo bare den næste!" Tegnestuen i det gamle ismejeri kom til, efter at svigerfaderen, arkitekt Alex Wanscher, døde i 1973, og parterne i den daværende fælles tegnestue på Amagertorv midt i København besluttede at gå hver til sit. Svigerfaderen var bror til den kendte møbelarkitekt professor Ole Wanscher, og med svigerfamilien fik Hans Bølling berøring med en kulturåben og kulturinteresseret holdning til livet, der ellers havde været lukket land for ham." Som redaktør og med mange børn var der jo ikke i min barndom råd til at gå til koncerter, teater og opera," forklarer Bølling.Han var godt i gang med en uddannelse til reklamemand, da han traf sit livs Søs, men svigerfar fik ham overtalt til at skifte til en arkitektuddannelse, inklusive en forudgående tømreruddannelse, da svigerfar ikke følte sig overbevist om, at reklamer kunne brødføde hans datter.Ikke mindst tømreruddannelsen er der blevet brug for i forbindelse med de glade og finurlige træfigurer, der endte som internationale salgssucceser, men den vigtigste ingrediens har her været kærligheden.Intet mindre. For de begyndte alle sammen deres " liv" som små kærlighedserklæringer til Søs." Jeg var jo forelsket til op over begge ører, og når vi gik tur i Dyrehaven, fandt jeg grene, grankogler og alt muligt andet, som kunne bruges til en figur," forklarer Hans Bølling og viser eksempler frem, hvor der blandt andet også er anvendt tørrede appelsinskræller og dele af en påfuglefjer. Da han siden fik sin første drejebænk, blev flere af figurerne model for de så kendte træfigurer.På den store opslagstavle på tegnestuen hænger, midt i rodet af papirer og fotografier fra et langt og aktivt liv, en seddel med et digt, som Hans Bølling har skrevet til hustruen. I få ord udtrykker det hans taknemmelighed over liv og samliv: " Tak for livet, lysten, legen.Tak for dig, min egen." " Til Søs fra Hans." De to faldt pladask for hinanden ved en fest. Han var 21 og hun 16 et halvt, og efter to timers " klisterdans", som Hans Bølling udtrykker det, og svigerfar in spe var begyndt at lufte ud efter gæsterne, var hjerterne hos de to så totalt i brand, at kærlighedens gløder ulmer endnu." Vi har altid været gode til at gøre en masse sammen. Vi er begge glade for opera, koncerter og teater. Vi rejser sammen, bader sammen ved sommerhuset på Anholt, og som yngre tog vi ud og tegnede og malede sammen," lyder forklaringen fra Søs Bølling, når hun skal forsøge at sætte rationelle ord på det lange og slidstærke forhold mellem de to.Ægtefællens forklaring er kort og enkel: " Ren kærlighed gennem 65 år."livogsjael@k.dk 
Arkitekt og designer Hans Bølling har bygget et japansk kulturcenter i Vedbæk, rådhus i Kerteminde, kollegium på Amager og kostskole til japanere i Europa. Men faderen til " And og Ælling" er i dag måske allermest kendt for bakkebordet og sine ikoniske træfigurer, der nu har fået en renæssance. De begyndte som kærlighedserklæringer til hustruen.
Riiiing. Riiiiing. Riiing. Mike Tramp kigger på sin smartphone. En smartphone, som bliver beskyttet af et plastikcover påtegnet et amerikansk flag, der minder ham om, hvem han er. En rodløs musiker, som søgte væk fra Danmark og mod USA.Det gjorde han i begyndelsen af firserne, dengang han var danmarksberømt teenager på Vesterbro i ungdomsbandet Mabel, der havde Melodi Grand Prix-hittet Boom Boom. Dengang han tog springet fra Danmark til Spanien og senere til drømmenes USA, hvor han blev rockstjerne på de store hitlister med puddelhår, kvinder og luksusbolig.Han har kaldt USA-turen for en flugt fra hungrende journalister og marketingfolk, der plantede løgne om Mike Tramp i medierne.Han svor, han aldrig ville vende hjem til Danmark på grund af mediehysteriet. Efter USA bosatte han sig i Asien.I dag har han forsonet sig med sit hjemland, men 57-årige Mike Tramp er stadig på farten året rundt. Og det kræver sin stadig ældre vagabond.Krukket eller ej Telefonen ringer endnu. Der er en time, til han har en aftale med en BT-journalist. En, som vil følge Mike Tramp fra om eftermiddagen til efter midnat på spillestedet Amager Bio. Det er dagen, hvor hans nye plade udkommer. Dagen, hvor han begynder en måneder lang turné, som bringer ham til England og Tyskland.Han tager en indånding.»Hej, Anders fra BT. Mike Tramp her. Prøv at høre. Jeg har ikke engang fået skrevet dig på gæstelisten. Jeg fighter med mit personlige humør, jeg er en one-man-machine.« Enmands-maskinen Mike Tramp bruger mange engelske gloser. Han taler meget og hurtigt.»Mange de tror, at Mike Tramp stadig er rockstjerne, men det er han ikke. Jeg klarer det hele selv, jeg har ingen manager, alle mine musikere er hyret. Så jeg fortryder faktisk, at jeg sagde ja til alt det her, fordi selvom det bare er en lille ting, så ved du, at en lille ting bare kan gøre, at det bliver for meget. Det er ikke, fordi jeg er krukket.« Krukket eller ej. Journalisten har ikke råd til at blive brændt af. Han er afhængig af sine småjob for at betale sin husleje.»Mike Tramp,« siger journalisten. »Selvfølgelig er du ikke krukket. Hvad siger du til, at jeg og en fotograf kommer ud som fluer på væggen og følger dig. Vi siger intet. Og så interviewer jeg dig en anden dag.«.Langt fra familienEn time senere, i Amager Bios lille spillested, Beta, er bandet ved at lave lydprøve på scenen.Spillesalen kan rumme 150 mennesker. Her skal Mike Tramp spille to aftener i træk. En dør ved scenen går op.»Hey bros (red. engelsk slang for brødre),« siger Mike Tramp friskt på amerikansk og kommer journalisten og fotografen i møde.Han har langt hår, går i cowboybukser og sort Johnny Cash-T-shirt. Tatoveringerne falder en i øjnene med det samme. De meget veltrænede overarme med blandt andet et dødningehoved, en drage, en tegning af Bob Dylan og måske mest sigende for hans person, ordet nomade.Døren leder ned ad en hvid gang mod omklædningsrummet.Vi følger lige efter. Han slænger sig nonchalant i sofaen og taler ligefremt med Vesterbro-accent.»Det, jeg sagde i telefonen om mit liv. Der er en mørk tunnel, som jeg skal kæmpe mig igennem. Jeg spørger mig selv: Gider jeg virkelig det her, når det spiller med mit humør?« Den mørke tunnel er det endeløse liv på motorvejen langt fra familien. Mike Tramps kone, skuespilleren Khadijah, er fra Indonesien, landskendt fra film og serier. Sammen har de to børn: Lennon på otte og Isabel på 11.Derudover har Mike Tramp 23-årige Dylan fra sit tidligere ægteskab.»Sagen er den. Sidste år, da jeg tog hjem til mine kone fra turné, havde jeg ikke set hende og mine børn i et år. Det var en blanding af, at jeg var dedikeret til lange turnéer, af at indspille musik, at det ikke passede ind i kalenderen og jeg på et tidspunkt heller ikke havde lyst,« siger han.Journalisten undrer sig over, hvorfor han ikke havde lyst til at vende hjem.»Fordi jeg stadig var på den rejse, hvor jeg ikke kunne finde ud af, hvor jeg ville være.Men, men, men,« stammer han hurtigt.»Det, jeg laver, gør jeg jo også for familien.Jeg er jo en soldat, der er ude at tjene, jeg er ikke ude på festtur. Alt, jeg tjener, går til mine børn. Jeg lever den slags liv, der har en udløbsdato.Vi kommer tættere og tættere på.« Han fortæller, at han lever i en cirkusfamilie.At hans kone er involveret i politik og rejser Indonesien tyndt. At hans børn er født on the road (på vejene).»Vi bor ikke som en planlæggende familie.Vi er det totalt modsatte. Selvfølgelig savner jeg mine børn og min kone. Men når kærligheden er så stor, så holder det,« siger han.Hvordan og hvornår Mike Tramp vil slå sig ned og leve livet efter udløbsdatoen, kan han ikke svare på. For han har aldrig prøvet det.Nøgne piger på cokeBordet i omklædningsrummet byder på snacks og chokolade. Køleren byder på øl.De andre musikere fra bandet har gjort entré.Øllerne må vente til efter showet. Mike Tramp er slet ikke til øl. Måske drikker han en fadøl efter et show, og som ritual drikker han og bandet en ' lille en', inden de går på scenen.Men det er rigeligt for Mike Tramp. Den tidligere rockstjerne har aldrig holdt en cigaret i hånden. Stoffer interesserer ham heller ikke.Ikke engang dengang, han hver nat ' sov' mellem to piger i en New York-lejlighed, hvor pigerne solgte coke til de smarte i branchen, fortæller han.»Mike Tramp er den, der selv reder sin seng på hotelværelset,« fortæller han i omklædningsrummet, hvor han har rejst sig op og taget ordet, mens de andre sidder og venter på at komme på scenen. Mike Tramp snakker derudad, smilende, grinende, af og til skifter han plads. Selv dengang han var en stjerne i USA som forsanger i rockbandet White Lion, drak han sig ikke fuld, siger han. Det har han været for ambitiøs til. Stemmen skal være i orden, når Mike Tramp skal synge. Det gælder måske ikke for Mick Jagger i Rolling Stones, men det gælder for Mike Tramp. Anekdoter om sine møder med store rocknavne som Aerosmith, Ozzy Osbourne, Kiss og AC/ DC har han rigeligt af.Millioner af dollarFirserne betød fest og farver, og det betød masser af groupier. Flokke af piger, som fulgte band med det formål at komme i seng med musikerne.»Det var en storm. Der var så meget af det. Du behøvede ikke at bruge håndtegn til pigerne eller sige noget til dem.Når vi kom fra scenen, stod der 50 nøgne piger i badet og ventede på os. Og det var endnu større for de andre band,« siger Mike Tramp, der fik et et råd af guitaristen fra Aerosmith: »Hav altid kondom«. »Det er ikke til at fatte, at vi blev betalt for den slags,« siger Mike Tramp. Et liv med sportsvogne, swimmingpools og masser af piger, som var mere end villige til at give oralsex til musikere og deres medarbejdere bare for at komme backstage.Forretningen White Lion tjente millioner ind på sin følsomme, hårde rock med iørefaldende melodier. På koncerter, plader og merchandise.Og med al sandsynlighed langt mere end 100 millioner. Tal cirkulerede mellem managere, advokater, anpartsselskaber og musikere.»Min ven Henning Høeg fra BT skrev, at jeg smed 100 millioner kroner væk. Det var altså ikke penge på min konto. Det var penge fra White Lion-kontoen, som skulle splittes op mellem advokater, manager, revisorer, roadies.« Der er fuld fart på Mike Tramps mund. Det med pengene lod han jakkesættene ordne, siger han. Det betød slibrige kontrakter og penge på konti, ingen i bandet vidste eksisterede. Pladeselskaberne skummede fløden, mens de til gengæld sørgede for alt til musikerne: Hoteller, transport, dyre middage.»Alle band har den samme historie. David Bowie siger det, Queen siger det, Mike Tramp siger det,« konstaterer han om det store bedrag i musikbranchen.Mike Tramp købte sportsvogne og motorcykler efter behag. Sammen med sin daværende kone, kostumedesigneren Fleur Thiemeyer, boede de dyrt til leje i Los Angeles med åben udsigt til Stillehavet. På den anden side af deres vej lå stranden, hvor tv-serien Baywatch blev optaget.Det var også dårlige investeringer. Som dengang han købte et bjerg i Colorado, hvor hans ranch Valhalla skulle ligge. Men købet var spildt. Så højt oppe kunne ingen trække vejret.Brødrene TrempenauFra omklædningsrummet kan alle høre opvarmningsbandet.De spiller en coverversion af Gasolin's Langebro. Journalisten og fotografen er netop kommet tilbage fra en shawarmabar.»Nå, I troede lige, I kunne nasse jer til sushi,« griner Mike Tramp. Fotografen fortæller Mike Tramp, at hans storebror står ude blandt publikum.Det samme gør hans lillebror, Dennis Trempenau, som han bor hos på en gård nær Slagelse.Hans storebror, Kim Trempenau, er hård at se på med hue, hættetrøje og store halskæder.Samtidig er han en sød og imødekommende mand. Normalt hænger han på baren Floss i København. Baren for alle dem, som ikke passer ind i samfundet. Baren med graffiti, punkere og utilpassede. Mike og Kim udviklede sig i helt forskellig retning. Hvis Mike Tramp er sex, er Kim stoffer. Og tilsammen er de mantraet sex, stoffer og rock n roll, som er deres fælles interesse.Men hvor Mike Tramp fik succes, gik Kim i hundene med de hårde drenge fra Vesterbro og endte som narkoman.»Min bror er for vild,« siger Kim Trempenau med blikket rettet mod scenen, da Mike Tramp går på i den fyldte sal. Her er flest midaldrende folk, nogle er fra udlandet, de har fulgt Mike Tramp, siden de var unge. De rocker med til de mange numre, som fortrinsvis er fra Mike Tramps solokarriere.Når børnene græderVerdensberømte White Lion brændte ud i begyndelsen af 90erne. Den sangskrivende guitarist Vito Bratta og Mike Tramp havde kørt hinanden trætte. Vito Bratta var den dovne, kunstneriske type, der stadig boede i New York. Mike Tramp var flyttet til solrige Los Angeles. Samtidig gik deres festlige rock af mode i radioen og på MTV. Mike Tramp dannede derfor bandet Freak of Nature i 90erne. Et band, han investerede millioner i, men som aldrig fik kommerciel succes. I slutningen af 90erne gik han solo og har siden dengang turnéret verden rundt - på de mindste scener.Selvfølgelig er det hårdt, fortæller han, at gå fra stadionkoncerter til de mindste scener.Men det er mest fordi, han selv ordner alt det administrative, han engang havde andre til at gøre. At han ikke længere er en verdensstjerne, rører ham ikke. Det går op og ned i showbusiness, som Gasolin's Franz Beckerlee engang sagde.Folk er bemærkelsesværdigt på gennem hele koncerten, også selvom Mike Tramp ikke spiller Boom Boom, men amerikansk blues og western.Han joker en del fra scenen, blandt andet om sin bror, Kim Trempenau, som har fødselsdag.»Når jeg spiller koncert, hænger han altid ude i baren. Han har fødselsdag i aften og giver en omgang,« joker Mike Tramp fra scenen. Til slut giver han megahittet ' When the children cry'.Efter koncerten løber Mike Tramp nedenunder for at give autografer til køen af fans. Det tager tid, og Mike Tramp bruger den tid, det tager.Alle i køen skal have autograf, en selfie og en snak. Da Mike endelig får lov til at løbe op i omklædningsrummet, følger journalisten efter. Kim Trempenau har netop spurgt journalisten om, hvor Mike er henne.»Mike, din storebror kalder på dig.« »Prøv at høre. Hvor mange gange tror du, at Kim har kaldt på mig,« siger Mike Tramp med et kækt smil. Nede i foyeren, da de sidste folk er ved at gå, taler de to brødre kort sammen, inden Mike tager af sted.Klokken er omtrent midnat, og udenfor ses en grå bil køre forbi Kim Trempenau. Mike vinker til sin bror på vej til sin anden brors bondegård i Slagelse. Kim tager en taxi til Floss.Barndommens gadeHvordan kan to brødre med den samme opvækst ende så forskelligt ud? Den ene er næsten afholdsmand og bliver rockstjerne. Den anden lever det hårde rockliv og bliver førtidspensionist.Journalisten tygger på spørgsmålet, da Mike Tramp kommer ind ad døren på Café Obelix ved Vesterbro Torv.»Hey, Bro. Tak for sidst. Du sidder ved mit stambord, det er sgu meget sjovt.« »Hvor sjovt. Jeg har sat os lidt diskret, for der er meget larm,« siger journalisten.»Det er sgu lige meget. Bartenderne siger altid, at jeg taler så højt, at de altid kan høre mig.Det er min stamcafé, det her. Jeg er vokset op lige rundt om hjørnet og levede mit liv på omtrent 150 meter.« Mike Tramp har en hue på, hvor der står Raw (red. rå). Han voksede op blandt spillemænd, sutter og pornobutikker nær Vesterbro Torv, fortæller han. Han peger ud ad ruden på springvandet, som hans storebror altid fyldte med shampoo, de havde stjålet. I kirken blev han Dylan.konfirmeret og ved siden af lå værtshuset, Carls Bodega, hvor hans mor var bartender.»Er du sulten?« Spørger Mike Tramp journalisten.»Ja.« »Det er jeg også, mand, jeg har ikke spist hele dagen.« En hønsesandwich og en halv liter coca-cola bliver sat foran Mike Tramp og journalisten, og de spiser, så dressingen flyder om deres læber.I 70erne var Café Obelix en kaffebar med sort færgekaffe, brune ostemadder og fede mænd med en æske snus, siger Mike Tramp.»Det var et kvarter af skilsmissemødre, der hang ud ad vinduet og holdt øje med børnene i gaden, ik'.« Mike Tramps far var der aldrig. Og efter et par år blev mor og far skilt. I stedet fandt brødrene faderlige forbilleder i flipperne på bænkene på Vesterbro Torv. De sad der med deres lange hår, cigaretter og guitarer, fortæller han og begynder at spille luftguitar og synge Sebastians eventyrsang, Når lyset bryder frem, om at vokse ud i livet.»Du lille dreng, du er på vej til drømmeland,« synger han.Brødrene legede i Vesterbro Ungdomsgård tæt ved torvet.»Min storebror blev forsøgskanin for de gamle vesterbroere og havnede i det hårde miljø, og det skyldtes min far. Kim har taget mere skade end Dennis og mig.« Dennis og Mike Tramp spillede fodbold og musik. Moderen knoklede på værtshus.»Hvorfor endte jeg ikke op i den forkerte side af det hele? Jeg voksede op i en familie, hvor alle røg, og hvor alle drak,« spørger han sig selv.Når han måske aldrig faldt for alkoholen, skyldtes det blandt andet de andre bandmedlemmer i Mabel, hvor Mike Tramp blev landskendt som 15-årig. De andre medlemmer var i tyverne, kom til tiden og havde gode uddannelser. Ordensmennesker som dem så Mike Tramp op til.Han kom ind i bandet via manden i kælderen, Torben Hoyer. Han boede i samme opgang som brødrene Tramp og havde kontakter til de danske hitmagere. Før Mike Tramp vidste af det, var han i ugebladene med sin bror, Dennis.De ville gerne være popstjerner, stod der. Det havde de aldrig sagt til pressen.Ikke lang tid derefter sørgede Torben Hoyer for at gøre Mike Tramp til forsanger i Mabel. Det blev massivt for en teenager. En dag stod der i medierne, at deres band måtte flygte fra tusindvis af fans. Det passede heller ikke.Mike Tramp mener at være den, der prøvede hypen af som barne-og teenagestjerne, et fænomen vi i dag kender fra Popstars og X Factor.»De unge er forberedt på en helt anden måde i dag. De har set det før og er forberedt på verden gennem nettet. Da Mike Tramp stod på scenen i Tivolis Koncertsal 1978, var der ikke en bog, du kunne referere til.«.Som et barn i en legetøjsbutikGruppen tog til Spanien for at udvide succesen.Her fik Torben Hoyer, gruppens manager, fortalt til medierne, at Mike Tramp oprindeligt var født som pige. Historien var falsk, men det var god eksponering, mente manageren. Det kom der en kæmpe mediehistorie ud af, som senere nåede til Danmark.De falske historier var blot lidt af det, der gjorde Mike Tramp træt. Den danske presse mente heller ikke, at Mike Tramp kunne synge.De drillede ham, og han forlod landet, før han overhovedet var færdigudviklet som voksen.Han tog til USA, hvor han skrev musikhistorie, alt imens livet gik sin vante gang i Danmark og hos Mike Tramps familie. Han bevarede de gode kontakter til sine brødre, som stolt kom og besøgte ham i USA. På et tidspunkt ansatte han endda sin storebror, Kim Trempenau, til at gøre det lidt hyggeligt for de andre bandmedlemmer på turné. Det var overkommeligt arbejde som at gøre deres værelser parate.Mike Tramp griner.»Jeg tog min storebror med mig ud i den store rockverden. Og det slog så tilbage. Det svarer til at tage et skrigende barn ind i en legetøjsbutik.« Han henviser til, at netop rockverdenen er fuld af det, som narkomaner gerne vil gøre alt for: stoffer. Mike Tramp griner ikke ad sin bror, men ad situationen.»Det er da absurd at tage en mand ind, som elsker den slags, i en branche, som boomer af den slags.« Mike Tramp og Kim Trempenau bevarede alligevel et godt forhold til hinanden.Miljøskadet fra begyndelsenModeren fortsatte han også med at se.»Nej, jeg satte ikke penge ind hos min mor, dengang jeg blev rig. Det ville hun heller ikke have. Men jeg vil også sige, at aldrig fra jeg var 15 et halvt år til i dag, har jeg bedt nogen om penge. Jeg har ikke fortrudt noget. For mig gik det ikke ud på at tjene penge. Det gik ud på at leve et liv i et andet land, hvor det harmonerede,« siger han og understreger, at han selvfølgelig har hjulpet med engangsbeløb her og der.Hans mor døde i 2010, og de bevarede et hjerteligt forhold til det sidste.Interviewet skal til at slutte, så Mike Tramp ikke får en parkeringsbøde. Millionerne er jo for længst væk. Mike Tramp skal ud at øve. De har lånt det danske rockband D-A-D's lokaler.Om to uger skal Mike Tramp til England, og så skal de videre til Belgien, Frankrig og Tyskland.Langt væk fra familien.Journalisten spørger, om hans evige liv på landevejen har været en flugt fra det nære.»Nej, men måske jeg har været miljøskadet fra begyndelsen. Det der med at rejse væk fra sin mor som 15-årig og aldrig se sig tilbage. Det er ikke sådan, at Mike Tramp har siddet som en digter og tænkt: »Hold kæft, hvor er det smukt,« siger han.»Danmark har nogle lette udveje: man kan få kontanthjælp, man kan blive militærnægter, man har ret til en lejlighed. På et tidspunkt kunne jeg sige, at min storebror på førtidspension havde mere sikkerhed i sit liv, end jeg havde.Jeg har stadig ingen sikkerhed, intet sat til side, ingen sikker fremtid eller pension. Intet sikkerhedsnet.« Nu venter han på den afkørsel, der sender ham hjem, hvorend det er.'' De unge er forberedt på en helt anden måde i dag. De har set det før og er forberedt på verden gennem nettet. Da Mike Tramp stod på scenen i Tivolis Koncertsal 1978, var der ikke en bog, du kunne referere til Mike Tramp.Fakta: BLÅ BOG: MIKE TRAMPFra 1961 til 1991 Født Michael Trempenau den 14. januar 1961.Vokser op på Vesterbro med sin mor og to brødre, Dennis og Kim. Som sunde 1970er-drenge med langt hår spiller de fodbold og musik.Som 13-årig medvirker han på pladen Vi lever på Vesterbro sammen med Vesterbro Ungdomsgård, hvor Mike Tramp kommer dagligt.Mike Tramp bliver som 15-årig forsanger og popstjerne i Mabel, der får succes i både Danmark og Spanien.I 1978 vinder gruppen det danske Melodi Grand Prix med sangen Boom Boom.Anmelderne langer ud efter Mike Tramps stemme og bandets letbenede pop. Han bliver træt af medierne. I 1980erne flytter han til New York og danner glamrock-bandet White Lion.White Lions får stor succes på de amerikanske hitlister, sælger millioner af plader, og balladen ' When the Children Cry' bliver en landeplage i USA.Fra 1991 til 2017 White Lions popularitet forsvinder brat.Folk lytter ikke længere til festlig glamrock, men til den hårdere grunge-rock.Mike Tramp danner det hårde rockband Freak of Nature.Mike Tramp har kaldt Freak of Nature det bedste band, han har spillet i. De får dog aldrig stor kommerciel succes.I slutningen af 90erne flytter han til Australien og går solo. Han har siden da udgivet i alt ni soloplader. Han turnerer ufortrødent i hele verden, selvom publikum er svundet ind. I 2009 bliver han dommer i underholdningsprogrammet AllStars på TV2.Han er giftmed kendte indonesiske skuespillerinde Khadijah. Sammen har de børnene Isabelle og Lennon. Fra et tidligere ægteskab har han sønnen.
Mike Tramp er igen på farten, langt fra sin kone og sine børn. BT mødte " vagabonden" i Amager Bio, hvor han talte om sin egen udløbsdato. I firserne blev han stjerne i USA og brugte millioner af dollars. Sådan er det ikke i dag.
Københavns Politi udvidede torsdag sigtelsen mod Peter Madsen, så den drabssigtede raketbygger nu også er sigtet for usømmelig omgang med lig.Det oplyste politiet i en pressemeddelelse fredag.Peter Madsen nægter sig skyldig i både drab og usømmelig omgang med lig.Mandag blev liget af den svenske journalist Kim Wall fundet i vandkanten på Amager. Hoved, arme og ben var ifølge politiet bevidst skåret af torsoen, og politiet leder derfor fortsat - med assistance fra blandt andet Forsvaret og Beredskabsstyrelsen - efter de afskårne lemmer.Kim Wall blev sidst set i live, da hun 10.august stævnede ud i ubåden »UC 3 Nautilus« med Peter Madsen. Politiet har siden bekræftet, at der kun var de to om bord.Peter Madsen var selv forsvundet med ubåden, indtil han dukkede op i Køge Bugt fredag 11. august, hvor ubåden sank, og han blev reddet i land. Politiet har tidligere oplyst, at ubådsforliset formentlig skyldtes en bevidst handling.Den drabssigtede opfinder er siden kommet med flere forskellige forklaringer på Kim Walls forsvinden, men han fortalte i et grundlovsforhør holdt for lukkede døre umiddelbart efter sin anholdelse, at der var sket »en ulykke« om bord på ubåden.Mange henvendelser fra offentlighedenPolitiet har foreløbigt modtaget så mange henvendelser i sagen fra borgere, at man ikke har kunnet nå at vende tilbage til alle endnu. I alt har Københavns Politi frem til klokken otte fredag morgen fået 656 tip fra offentligheden.»Vi har indledningsvis delt henvendelserne op i emneområder og prioriterer vores afhøringer således, at vi løbende er dækket ind i alle emneområderne. Vi er i gang og skal nok kontakte de vidner, der endnu ikke har hørt fra os,« forklarede drabschef Jens Møller Jensen, der samtidigt beklagede, at alle de borgere, der har henvendt sig, endnu ikke har fået svar.Trods de store bunker af henvendelser opfordrer politiet fortsat borgere til at henvende sig, hvis de mener, de kan bringe efterforskningen i sagen videre.Konkret er politiet interesseret i de ligdele, der endnu ikke er fundet, samt det tøj, Kim Wall havde på.Torsdag kom det frem, at Kim Walls torso blev fundet afklædt, og politiet efterlyste derfor en orange trøje, en sort og hvid-mønstret nederdel og et par hvide sko, som Kim Wall menes at have været iført, da hun stævnede ud med ubåden 10. august.Da sagen foregår bag lukkede døre, ønsker politiet ikke at give yderligere oplysninger på nuværende tidspunkt.Læs portræt af Betina Hald Engmark, Peter Madsens forsvarer. Navne side 26.annj@berlingske.dk 
I sagen om drabet på Kim Wall var den sigtede raketbygger igen i forhør hos politiet. I den forbindelse blev sigtelsen mod ham udvidet til også at omhandle usømmelig omgang med lig. Han nægter sig skyldig.
Voldsomme hjemmerøverier har fået beboere i Tårnby og Kastrup på Amager til at oprette deres private vagtværn - eller naboværn, som de kalder det.Nu vil de patruljere i området for at øge trygheden, fortæller en af initiativtagerne.»Vi inddeler byen i 17 zoner, og så laver vi en vagtplan. Det er som udgangspunkt sådan, at hvis man bor i en zone, så er det der, man tager ud på gaden - man går eller kører en tur og holder øje med alt, der er mistænkeligt rundt omkring,« forklarer 40-årige Ali Qais i et interview med Berlingske. Han arbejder til daglig som afdelingsleder på København VUC og stiller op for Venstre ved det kommende kommunalvalg i november.Hvis naboværnets patruljer ser noget mistænkeligt, skal de efter planen straks kontakte politiet.Medlemmerne i gruppen er dog blevet informeret om, hvordan de på internettet kan slå nummerplader op på mistænkelige biler. Det kan f. eks. være, hvis de bliver opmærksomme på en Audi, slår nummerpladen op og finder ud af, at nummeret er registreret til en Volvo. Det er et klart tegn på, at bilen kan være stjålet, og så kan medlemmerne også give den information med til politiet, forklarer Ali Qais.»Det er vigtigt for mig at understrege, at vi ikke udøver selvtægt. Vi skal ikke ud og lege politi eller helte.Vi er et naboværn - man kan også godt kalde det et vagtværn - men vi holder øje. Vi vil gerne sende et budskab til de kriminelle om, at vi holder øje med alt mistænkeligt i Tårnby, og hvis vi ser noget, så ringer vi straks til politiet,« siger han til Berlingske.En forebyggende indsatsAli Qais og hans familie har ikke selv været udsat for røveri, så for ham er det mest af alt en forebyggende indsats for at skabe tryghed for sin familie, efter at der i Kastrup har været flere grove hjemmerøverier de seneste måneder. Ifølge initiativtageren har der siden i lørdags allerede meldt sig over 300 medlemmer til naboværnet via den lukkede Facebook-gruppe, hvori vagterne koordineres.Hos Københavns Politi har vicepolitiinspektør Jakob Søndergaard ikke tal på, hvorvidt der har været flere røverier i områderne omkring Tårnby og Kastrup de seneste måneder, og han ønsker ikke at forholde sig til, om det er en god idé, at borgere opretter vagtværn.»Men jeg vil opfordre borgere til at passe på sig selv, så de ikke bringer sig i situationer, som er rigtig dumme for dem. Politiet er sat i verden for at løse politiopgaver - og det gør politiet,« siger han til Berlingske.baa@berlingskemedia.dk '' Vi vil gerne sende et budskab til de kriminelle om, at vi holder øje med alt mistænkeligt i Tårnby Ali Qais.
HJEMMERØVERIER 300 har allerede meldt sig til privat vagtværn på Amager .
Storbypoeten Claus Høxbroe skriver sine digte omgivet af vilde dyr på sit kælderkontor ved Kongens Have. Udenfor står en jaguar i det fine kvarter.Men nede i Høxbroes kælderværelser viser blandt andet både puma, løve, leopard og bavian tænder mellem gamle københavnerbilleder på væggene, mens der sågar står en struds midt under de isolerede varmerør.Dyrene er heldigvis udstoppede, men det må alligevel kræve sin mand at kunne slappe af mellem alle de skarpe tænder. Men det er netop, hvad Claus Høxbroe gør." Jeg har en forkærlighed for herreværelseuniverset.Jeg synes, at det er fascinerende at have et over 100 år gammelt dyr stående. Og når man tænker på byens hæsblæsende tempo udenfor, giver det mig også en form for ro, at dyrene her står stille som statuer," siger den fuldskæggede digter, inden vi går op i forårslyset til de virkelige statuer i Kongens Have.For selvom der også både er vilde (porcelæns) dyr på forsiden af Claus Høxbroes nye digtsamling " Kongens København", så handler det mere om København end vilde dyr.Til gengæld spiller tænder også en rolle i digtene, der er delt op efter bydele, som han har flyttet rundt mellem, siden han forlod forstaden Herlev for at blive storbypoet for snart mange år siden.For eksempel sammenligner han i et af digtene en hjemløs mands tænder med vinduerne i en forladt fabrikshal i Nordvest. Men dem er der ikke mange tilbage af i København, altså forladte fabrikshaller.For København er mere som et tandsæt, der konstant bliver skiftet ud.Engang var det kirkespirene, der ragede højst op mod himlen, men nu er byplanlægningen blevet mere liberal.Og høje kontorbygninger og " grimme boligblokke" bliver implanteret i bybilledet som forlorne tænder, mener Claus Høxbroe, da vi står midt i Kongens Have, hvor København ser intakt ud." Man kan godt sige, at Kongens Have er Københavns showroom. For det er her, at byen viser sig fra sin bedste side. Den er velholdt og flot, men giver også plads til, at man kan mærke himlen midt i byen, ligesom København jo ser fantastisk ud herfra," siger han og snurrer rundt om sig selv, mens han lader blikket bag de tykke briller glide med.Til den ene side står de velholdte 1800-tals-boligbygninger med deres flotte facader i forskellige farver, og over deres tage med gamle antenner kan man skimte Marmorkirkens tag. En tak til højre kan man skimte Rundetårn gennem sprækker mellem flere velholdte bygninger, og drejer man sig igen, ser man lige ind i et eventyrlandskab med Rosenborg Slot og Botanisk Have og Statens Museum for Kunst i baggrunden, der igen erstattes af flere velholdte bygninger.Kongens Have kan også ses som et slags bykort af forskellige bydele med den lange allé i midten, der ender ved H. C. Andersens statue som en slags boulevard, der adskiller de forskellige rum i haven med rosehave, legeplads og græsarealer, der allerede er begyndt at flyde med forårsblomster og pizzabakker som tegn på forårets indtog i hovedstaden.Og som om her ikke var idyl nok, kommer livgarden pludselig forbi med fuld musik: " I Kongens Have kan man glemme, at man set med mine briller er ved at afvikle frem for at udvikle København.Livgarden er også noget af det eneste, der kan bremse bytrafikken, uden at folk bliver sure. Byen er ved at miste sin sjæl og sans for at dvæle ved det smukke." " Selvom man snakker om, at vi bliver rigere og rigere, bygger man billigere og hurtigere.Der kommer jo ikke et nyt glyptotek eller et nyt Thorvaldsens Museum, men der skyder hele tiden nye cementblokke med sorte vinduer frem, især på Amager, hvor metrobyggeriet skærer sig igennem landskabet som en Berlinmur med grimme nybyggerier til alle sider. Det forstår jeg ikke," siger Claus Høxbroe, mens vi trasker tavst videre i haven." Kongens København" emmer dog alligevel af kærlighed til København: " Titlen spiller jo både på byens status som kongelig by og på, at alle kan føle sig som kongen her. Når vi går tur i Kongens Have, er den jo også gjort så skøn for vores skyld, og sådan kan man føle sig som en konge i København, selvom man ikke ejer kongens mønt." Digtsamlingen er inddelt efter bydele - dog ikke " det fine Frederiksberg", der ligger uden for kommunegrænsen, selvom han skam har boet der: " Jeg har selv flyttet rundt hele mit voksenliv for at få hele København ind under vesten for at skrive digte om byen. Sådan føler jeg også, at hele byen er mit lokalområde.Og hver bydel har sin charme og personlighed," siger Claus Høxbroe, der ikke er bange for at male byen med den store pensel: " Nørrebrogade er ligesom en flod, der skærer Nørrebro over. På den ene side har man alle forældrekøbene og de dyre lejligheder, og på den anden side de mere sociale boligbyggerier. Men det er også et mekka for hipstere. Vesterbro har taget en voldsom drejning de seneste år. Før var det et arbejderkvarter, nu føles det som et stort Lalandia med børnefamilier i den samme alder, mens Østerbro er som Irma, der emmer af kvalitet og høje priser." " Indre by tiltaler mig meget.Hvis man går i brokvartererne, møder man altid folk, man kender. Men her kan man både finde anonymitet og inspiration," siger Claus Høxbroe, da vi kommer til indgangen til Rosenborg Slot, hvor to tilirrede løver sidder forstenet på hver sin side.Den ene har åben mund." Prøv at se," siger Claus Høxbroe og trykker løven på tungen, så den glider op og afslører et skjult gemmested." Dér gemte kongen nok nøglen til sin elskerinde engang.Sådan gemmer byen mange små hemmeligheder, når man lærer den at kende," siger digteren, der jo heller ikke er bange for skarpe tænder.ohrstrom@k.dk Fakta: Claus HøxbroeFødt i 1980. Dansk digter.Debuterede i 2006 med digtsamlingen " Hylet fra gaden". Forfatterskabet består af over 20 officielle udgivelser og indeholder både digtsamlinger og spoken word-albummer.Høxbroe har leveret over 2000 oplæsninger i Danmark, Norge, Sverige, Finland, Færøerne, England, Tyskland og Estland. Alle på dansk. I de to sidstnævnte lande er hans bøger blevet oversat og udgivet på nationalsproget.Claus Høxbroe har desuden modtaget Publikumsprisen på Poesiens Dag 2005 og Dan Turèll Prisen i 2011.Digtsamlingen " Kongens København" udkommer den 18. maj på forlaget Gentlemen's Jockey Club.
interview Hovedstadens bydele har hver deres charme. København er smukkest i Kongens Have, men Amager har digteren Claus Høxbroe aldrig helt forstået. Nu er han aktuel med digtsamlingen " Kongens København".
Han betegner det selv som at bestige et bjerg, når en spillefilm går fra den første idé til at få premiere i biografen. 
Filminstruktør Per Flys film handler altid om løgne. 
Det har været ganske ejendommeligt at følge debatten i kølvandet på statsministerens nytårstale, der fokuserede på regeringens målsætning om at afvikle »de sorte huller på danmarkskortet« - altså socialt udsatte boligområder, i daglig tale ghettoer.Det har bl. a. været ejendommeligt på grund af den indledende reaktion fra Christiansborg, der både pegede fingre ad den tidligere integrationspolitik og dertil bevidst valgte at misforstå Lars Løkkes ord og lod ham fremstå som en idiot, der bare ville køre bulldozerne i stilling og løse problemet ved at rive alle murbrokkerne ned. Så dum er statsministeren trods alt ikke. Men reaktionerne bekræfter nok en gang, hvorledes vore folkevalgte pattebørn bedst evner at skændes om en skovl i sandkassen frem for at vise lidt tankefleksibilitet og rette fokus mod nye forslag og problemløsninger.Dernæst har det været kendetegnende for diskussionen at opleve, hvorledes der er milevidt mellem de mere opmuntrende forskningsresultater om de socialt udsatte boligområder og så den brede oplevelse af problemernes omfang blandt det sædvanlige korps af debattører og folk, der bliver betalt for at synes noget om noget.Når behandlingen af disse temaer bærer præg af politisk fingerpegeri, polariserede og generaliserende holdninger og forløber under overskrifter, der handler om noget så dystert som ' sorte huller' og ' parallelsamfund', så misser man en vigtig mulighed for en sober og afbalanceret debat. Man umenneskeliggør de tusindvis af forskellige beboere, der lever deres mestendels helt almindelige liv inden for disse anonymiserede, le Corbusier-inspirerede murbrokker, og man undgår at tale om det måske mest selvransagende og pinagtige ved det hele, nemlig at ghettoproblemerne også i højeste grad handler om en social, økonomisk og kulturel afgrund, vi som danskere ikke bryder os om.Debatten om de socialt udsatte boligområder mangler med andre ord en vis klassebevidsthed. Det kræver, at man tror på, at der findes klasser i dagens Danmark.Dette kræver nok, at man har stiftet bekendtskab med disse. Og det vil jeg vove at påstå, at langt de fleste politikere og middelklassemeningsdannere ingenlunde har.Vi glemmer derfor bekvemt, at det nok en gang er den politiske elite og middelklassens foie gras-indsmurte fedtfingre, der skal kere sig om de svagestes problemer og beskaffenheder.De selvsamme fedtfingre, der ikke ville hjælpe en eneste dreng fra underklassen, om han så stod ude i deres herskabsopgang og tryglede om hjælp og frelse; forbilledligt skildret i sidste års Cannes-vinder ' The Square' som en allegori over de bedre stilledes indifference og afsky over for dem, de helst ikke vil have noget som helst med at gøre.For hvordan skal vi tage den politiske elite og middelklassens bekymringer alvorligt og troværdigt, når de selvsamme grupper i sin tid selv til dels var med til at skabe et opdelt og ' ghettoiseret' Danmark, og når den selvsamme privilegerede gruppe i mange andre henseender lader til at være fuldkommen ligeglade, ja nærmest afstandtagende i deres handlinger og forbrug over for dem, det hele drejer sig om? Nørrebro er i den henseende en interessant case. Københavns multikulturelle smeltedigel. En velmenende, venstreorienteret bastion. Mangfoldigheden hyldes som kvarterets unikke kendetegn.Halvdelen af de skoleberettigede børn på Nørrebro går dog ikke i folkeskole på Nørrebro. Der findes åbenbart bedre og mere værdige uddannelsessteder til middelklassens små, polerede purke og deres unikke potentiale. Som regel er der tale om privatskoler i indre by eller lidt nord for hovedstaden, hvor man kan betale sig fra, at ens øjesten skal risikere at møde en kommende LTF'er eller den næste Omar el-Hussein. Alligevel går deres forældre i fakkeloptog mod banderne fra de socialt udsatte boligområder og protesterer mod utrygheden og volden.Men hvis dit barn er så utrolig unikt og specielt, hvorfor så ikke give det mulighed for at møde og måske gøre en forskel for den gruppe af børn og mennesker, som du med din postadresse og mangfoldighedsmasturbation så helligt foregiver at være solidarisk med? Og hvis Lars Løkke og hans ligesindede så gerne vil give de socialt udsatte borgere bedre vilkår for at udvikle sig og komme ud af den isolerede tilværelse i de sorthullede parallelsamfund, hvorfor indføres der så gang på gang reformer, der gør de svageste, sygeste og mest udsatte mennesker - hvoraf man må antage, at en betydelig del bor i socialt udsatte boligområder - mere pressede, mere økonomisk trængte og med åbne øjne bidrager til at øge uligheden? Hvorfor overhovedet foregive, at vi vil noget godt for de svageste, når netop reformerne af kontanthjælp, dagpenge og vanvittige kafkaske møder i diverse jobcentre rundt i landet langsomt demaskerer, at det danske velfærdssamfund ved indgangen til 2018 de facto er blevet udliciteret og efterladt til civilsamfundet? Grupper som ' Næstehjælperne' og andre frivillige netværk, der dagligt hjælper socialt udsatte mennesker med at klare sig med vådt og tørt, men som paradoksalt derved også undgår af afsløre de sande og sikkert mere grufulde konsekvenser af de reformramtes liv og hverdag.Hvorfor lade, som om vi bryder os om hinanden, når det egentlig handler om, at den kompakte majoritet bare gerne vil være fri for at skulle være bange for det og dem, som de ikke forstår? Hvornår indser vi frygtens altoverskyggende dominans ledsaget af dette himmelråbende hykleri? Vi har glemt, overset og ikke lært noget som helst af sidste års mest væsentlige, enkeltstående begivenhed: den tragiske brand i Grenfell Tower i London. Her havde man i 2016 beklædt facaderne med billigt og ekstremt brandbart materiale, så det var kønnere at glo på for dem med udsigt i velhaverkvarteret Kensington. De fattige i højhuset protesterede og var bekymrede. Ingen lyttede. En morgen stod hele bygningen i flammer. Det kostede 71 mennesker livet og gjorde hundredvis af familier hjemløse.Historien om Grenfell Tower er fortællingen om, hvor lidt vi bryder os om dem, som vi egentlig ikke tror, vi kan bruge til noget, eller føler bidrager med andet end problemer. Det er en fortælling om social resignation, om at gemme det grimme væk og indhylle det i brandbart materiale og krydse fingre for, at det hele nok skal gå derinde.Ligesom man tilbage i de stuerene 90' ere håbede på, at en almen bolig, lidt kontanthjælp og en afsondret tilværelse i indelukkede boligområder med ryggen til resten af byen nok skulle gavne integrationen, og at den danske arbejderklasse i de selvsamme boligområder ville imødekomme dette med åbne arme og smil på læben over egenhændigt at skulle stå for de nye kulturelle møder og sammenstød, som det har medført og stadig medfører.Alle erkender efterhånden, hvorledes 60' erne og 70' ernes montagebyggerier trods gode intentioner om at opløse bybilledets hierarkier og afskærme beboere for trafik og støj har slået fejl og skabt indelukkede osteklokker med anonyme betonbygninger, der indbyder til identitetsløshed snarere end lighed.Derfor kan Lars Løkke have en pointe i, at det er en god idé at rive (nogle) murbrokker ned enkelte steder for at bygge nyt og åbne op. Det har man blandt andet gjort i mit barndomskvarter, Urbanplanen.Her har man bulldozet den utrygge og udsigtsløse centerplads, prioriteret fleksible udlejninger, gennemrenoveret den lokale folkeskole kombineret med en opsøgende og inkluderende socialindsats med indtil videre glimrende resultater.Men man løser ikke socioøkonomiske udfordringer udelukkende ved hjælp af renderede arkitektvisioner og selektive udlejningsprocedurer.Beboerne i de udsatte boligområder mangler ikke bedre bygninger eller introduktion til sildebensparket.Faktisk er mange af lejlighederne i de udskældte boligområder lækre, store og lyse og koster så lidt i husleje, at det ville få enhver jysk forældrekøber til at tabe svinekæben, hvis ikke det var, fordi de allerede nu havde tjent kassen på et vanvittigt, eksploderende boligmarked, der gør især København endnu mere socialt skæv og bidrager yderligere til ' ghettoiseringen'.Beboerne i de udsatte boligområder mangler heller ikke moral, som en vis liberal ' forfatter' påstod for nogle år siden i sin lidt for fantasirige udgivelse, der nu ikke blot er gået i glemmebogen, men rent faktisk er endt med at være en glemmebog.Beboerne mangler snarere mening, værdighed og inspiration. Det betyder noget at vokse op i sådanne miljøer, men det betyder lige så meget, hvilke selvforstærkende narrativer vi bruger, når vi snakker om disse områder.Det er positivt, at man endelig har kastet berøringsangsten af sig og tør tage et opgør med den vold, social kontrol og horrible statistikker, der desværre alt for længe har haft et helle i den offentlige debat.Opgaven nu er blot at fortsætte snakken på fornuftens - og ikke fordommenes - præmisser.For som man kan læse, hvis man da gad at ulejlige sig med at dykke ned i eksempelvis den litteratur, kunst og vidnesbyrd fra de omtalte områder, så ville man muligvis få et andet syn på de mennesker og fortællinger, der udgør Lars Løkkes såkaldte sorte huller og parallelsamfund og nedrivningstruede murbrokker, og møde selve antitesen til nytårstalens lidt for nemme og menneskeblottede konklusioner.En indsigt i, hvordan og hvorfor andre mennesker lever i Danmark, som de gør.Måske mangler vi et helt nyt sprog i vores omtale af disse boligområder.For hvorfor er Mjølnerparken og Tingbjerg mere berettiget til at stemples som ghettoer, når det ikke er tilfældet med eksempelvis Rungsted Kyst eller Strandvejen i Hellerup? Måske ville en velhaverghettoliste tydeligere illustrere gabet mellem rig og fattig i Danmark.Måske ville dét være med til at anskue og vurdere de udsatte boligområder som andet end sorte pletter på danmarkskortet, men snarere som skampletter på velfærdssamfundets tilstand samt de velmenendes forlorne solidaritet.Måske ville en velhaverghettoliste tydeligere illustrere gabet mellem rig og fattig i Danmark.Fakta: BLÅ BOGMorten PapeFødt 1986. Forfatter til romanen ' Planen' (2015). Er selv opvokset i Urbanplanen, et socialt udsat boligområde på Amager.
SOCIALT UDSATTE Med debatten om socialt udsatte boligområder er det nok en gang den politiske elite og middelklassen, der med foie gras-indsmurte fedtfingre skal kere sig om de svagestes problemer. Men de har selv været med til at skabe uligheden og frygter i dag resultatet.
Der er ikke lås på badeværelsesdøren i det lille rækkehus på Amager.Det er ikke en bevidst strategi, og der har nok engang været en krog på døren, men mens familien Øland og Handgaard - far, mor og tre børn - har boet her, har der været fri adgang til badeværelset.»Vi er afslappede omkring kroppen, og jeg tror, at det, at vi ser hinanden uden tøj på, har betydning for, hvordan børnene oplever deres egen krop«, siger Henriette Øland.Både hun og hendes mand, Claus Handgaard, forklarer, at det at vise sig uden tøj på over for børnene kommer naturligt for dem. Børn og forældre kan finde på at bade sammen, børnene kan godt komme ind, mens en anden er på toilettet, og Claus Handgaard sover sommetider nøgen om natten.»Vi gemmer ikke noget væk. Børnene kan godt sige »Adr, sover du nøgen!«, men de er også nysgerrige på kroppen«, fortæller Claus Handgaard om de tre børn på 5, 9 og 12 år.Parret oplever, at børnene lærer noget af at se på den nøgne krop.»Alle børnene har kigget på, når jeg tissede. »Øj, hvor er din stor«, har drengene sagt, og så har jeg forklaret, at deres tissemand jo vokser med dem, og så får vi naturligt en snak om det«. Familien har også altid gået i svømmehallen og i sauna, for det er et godt fælles rum, hvor man ser kroppen, oplever de.Langtfra alle har det dog så afslappet med at vise den nøgne krop frem for deres børn. I en Megafon-måling foretaget for Politiken svarer mere end hver tredje, at de undgår at være nøgne, hvis deres børn er til stede. Og på samme måde afviser godt og vel 40 procent, at deres børn af og til går nøgne rundt derhjemme.Men det er en skam, hvis vi ikke tillader os at være uden en trevl, når vi er sammen med vores børn. Det mener Katrine Zeuthen, som er lektor i børnepsykologi ved Institut for Psykologi ved Københavns Universitet.»Det er en sanselighed og en nærhed, som går tabt. Det giver en intimitet at være nøgne sammen. Og netop hjemmet er det første sted, hvor barnet får en oplevelse af sin krop. Det kan eksempelvis være hyggeligt at gå i bad sammen og også lærerigt for barnet at se den voksne krop«, siger Katrine Zeuthen.Omvendt forklarer hun, at man, hvis man dækker sig til over for sit barn, skal forholde sig til, om man tillægger kroppen noget, som barnet ikke forstår. For det lille barn er kroppen nemlig ikke seksuel, og helt små børn er ikke naturligt blufærdige.Modsatrettede tendenserTalrige undersøgelser har vist, at børn i dag har det svært med deres krop. For et par år siden foretog Børnerådet en undersøgelse blandt 13-årige, og her var det hver sjette, som var utilfreds eller meget utilfreds med sin krop. Pigerne var stærkt overrepræsenteret i gruppen, for ser man kun på pigerne, var det hele 23 procent, som var utilfredse med deres krop. 41 procent af dem sagde, at de »ofte eller hele tiden« tænkte på, om de vejer for meget.Også Line Anne Roien, som forsker i seksualundervisning med et særligt fokus på yngre børn, mener, at det er en »ærgerlig tendens«, hvis forældre undlader at vise sig nøgne over for deres børn.Men hun forklarer samtidig, at vi må forstå nøgenhed ud fra tidens normer.Vi lever nemlig i en tid med modsatrettede tendenser. På den ene side er der de senere år kommet, hvad man kan kalde en nypuritanisme eller en ny bornerthed.Det ses eksempelvis i debatter om piger og kvinder, som ikke vil være topløse på stranden, og om små børn, som ikke må komme i det modsatte køns omklædningsrum i svømmehallen.»Der er opstået et fokus på, at den nøgne krop skal tildækkes, og den seksualiseres også i forhold til de små børn«, siger Line Anne Roien.På den anden side er der en stor eksponering af nøgne kroppe. Der er busreklamer med perfekte nøgne bryster og musikvideoer med afklædte kunstnere. Også på de sociale medier sker en iscenesættelse blandt andet af den trænede krop.»Vi lever alle med disse modsatrettede tendenser - både børn, unge og voksne.På den ene side skal man ikke vise for meget, på den anden side ser man alt«, siger Line Anne Roien, som er ph. d-stipendiat ved Danmarks Institut for Pædagogik og Uddannelse (DPU).På ferie med topløse fastreHenriette Øland og Claus Handgaard er begge vokset op i familier, hvor man havde et afslappet forhold til det at være nøgen.»I mit barndomshjem var det helt naturligt, at jeg så mine forældre uden tøj på, for eksempel efter at de havde været bad.Det var i 70' erne, de var ikke på nogen måde hippier, men det var naturligt, at man ikke behøvede at skjule sig«, siger Henriette Øland, mens Claus Handgaard især husker, at han som lille dreng badede sammen med sin mor.De tror dog, at der var mere nøgenhed i deres barn-og ungdom.For eksempel husker de familieture i sommerhus, hvor Claus Handgaards fastre gik rundt kun i trusser.»De gik rundt i bar overkrop og ordnede alt muligt praktisk. Det var de helt rolige med«, husker han om fastrene, mens Henriette Øland, der også har været med i sommerhus, da parret blev kærester, kan huske, at hun syntes, at det var »fedt«, at der ingen blufærdighed var hos fastrene, der dengang var i 40' erne.De husker også begge, at det var naturligt, at børn gik i bad efter gymnastik i skolen, mens de kan se på store børn i kvarteret, at de ofte går hjem i bad.»Jeg spillede håndbold, og vi kunne være timer i badet bagefter, hvis vi fik lov«, fortæller Claus Handgaard.Den helt naturlige kropAt den helt nøgne krop - den, som ikke er holdt sammen, oppe og inde af badetøj eller undertøj - har en værdi, mener Mette Duekilde også. Hun er formand for Danske Naturister, som mener, at tøj kun er nødvendigt for at beskytte mod kulde eller ekstrem sol, mens det at gå nøgen rundt er det naturlige for kroppen.»Eftersom vi er naturister hjemme hos os, er vi mere nøgne end de fleste, og vi kan godt på en varm dag gøre ting i sommerhuset nøgne, også ting, hvor de fleste vil sige, at det går over deres grænser.Vi synes eksempelvis, at hvis vejret er til det, er det naturligt at være nøgen, mens vi laver havearbejde eller spiser frokost i solen«. Hun understreger, at hun ikke prædiker, at alle skal være naturister.»Men jeg synes, at man skal være nøgen, når det er naturligt for en selv, og jeg synes, at det er trist, hvis vi skjuler den nøgne krop. Som om man ikke kan være den bekendt, ikke engang over for de nærmeste«. Hun hører nogle gange, at det at se de voksnes kønsdele kan skræmme et barn, men hun indvender, at det kun er, hvis det er uvant.»Hvis en pige aldrig har set en voksen, hun kender, uden tøj på, bliver hun jo først rigtig skræmt, når hun ser en nøgen mand. Så er vi tilbage ved victorianske normer, hvor den første gang, en kvinde så en nøgen mand, var på hendes bryllupsnat«. Mette Duekilde oplever oftest, at børn synes, at det er naturligt at være nøgne.»Vi har haft vores børns venner med til naturistsvømning. Så har vi sagt, at det her er en svømmehal, hvor man er nøgen, og det tager børnene meget naturligt, indtil de er 13-14 år og bliver opmærksomme på deres egen krop«, siger Mette Duekilde, som dog også forklarer, at det ikke er en naturlov, at teenagere er blufærdige - hendes egen konfirmationsrejse gik således til en naturistcampingplads.Mette Duekilde mener, at vi skal passe på med at overføre voksne normer til børnene.»Når børn i dag synes, at deres kroppe er forkerte, tror jeg, at det hænger sammen med, at det er begrænset, hvad de har set af naturlige kroppe. De har set undertøjsreklamer og musikvideoer, hvor smukke mennesker slanger sig i badetøj eller undertøj, som fremhæver nogle former og skjuler andre. Hvis man er helt nøgen, ser man ud på en anden måde. Brysterne hænger lidt mere, og bagdelen ser ud, som en bagdel ser ud.Selv tynde veltrænede mennesker ser ikke ud som fotomodeller helt uden tøj på. Når man ikke har stramt badetøj på, bliver kroppen lidt løsere og hænger lidt mere - det er sådan, en rigtig krop ser ud«.Nøgenhed bør ikke være et kravDet store spørgsmål for mange forældre er nok, hvordan vi giver vores børn et godt og naturligt forhold til deres krop.Og her advarer forsker Line Anne Roien mod at tro, at det er et krav, at man smider tøjet. Børn og unges forhold til deres krop skabes af mange faktorer. Og det at give sine børn et positivt selvbillede og blive glade for deres krop hænger ikke entydigt sammen med, om man går nøgen rundt derhjemme.»Det er meget komplekst, og det handler ikke kun om, at man er vant til at se sine forældre uden tøj på. Det handler også om alle de andre signaler om kroppen, som man får fra sine forældre. Om mad, sundhed, slankekure og motion.Videregiver man som forælder i sin egen adfærd et overdrevet fokus på den trimmede og perfekte krop og en konstant utilfredshed med, hvordan man selv ser ud, er det også det, barnet lærer er vigtigt«. I det hele taget mener Line Anne Roien, at forældre skal være tro mod deres egne grænser, og hun advarer mod, at vi i vores iver efter at gå imod tidens nypuritanisme gør nøgenhed til et krav.»I bedste mening synes vi, at det er vigtigt, at børnene ser helt almindelige nøgne kroppe, at de ser, at bryster og navler ser forskellige ud, og at nogle har tynde lår og andre tykke. Men det vigtige er, at vi ikke glemmer at lytte til børnene og de unge«. Hun forklarer, at det er en vigtig diskussion eksempelvis i forhold til kravet om, at børn skal bade efter gymnastik i skolen.»Hvis vi tvinger børnene til at bade sammen, går vi jo over deres grænser. Og vi vil vel ikke lære dem, at det er i orden, at de får deres grænser overskredet«, siger Line Anne Roien, som retorisk spørger: Hvor mange lærere og pædagoger er selv villige til at smide tøjet? Hun understreger dog, at det er vigtigt at være bevidst om at give børnene nogle modbilleder til de meget perfekte kroppe, de ofte præsenteres for, og vise børnene, at kroppe ser forskellige ud.Hun har også et råd til forældre, som selv er blufærdige og ikke har lyst til at give det videre til deres børn.»Man kan sige det. For eksempel fortælle, at man ikke ligger topløs på stranden, fordi man ikke har lyst til det. Det er en god idé at sætte ord på det, som er svært. Det skal vi ikke være så bange for.Det er jo også en vigtig ting at lære vores børn«.Teenagere kræver låsHjemme hos familien Øland og Handgaard er de opmærksomme på at lytte til børnenes grænser.»På et tidspunkt vil de jo nok synes, at vi er ulækre eller pinlige«, funderer Henriette Øland, som kan huske, at hun selv som teenager syntes, at det var pinligt, at hendes far gik nøgen ud af badeværelset.Hun og Claus Handgaard er enige om, at det ikke er dem, men børnene, som vil blive blufærdige. Selv oplever de, at de med alderen bliver mindre blufærdige.»Vi har kendt hinanden i 25 år, og vores kroppe har udviklet sig, men jeg tror, at man har flere tanker om, hvordan kroppen skal se ud, når man er ung. Som voksen tager jeg min krop mere for givet«, siger Claus Handgaard.Henriette Øland håber, at hun vil blive ved med at have et afslappet forhold til børnenes nøgenhed, når de bliver større.Hun har for nylig hørt om en teenager, som badede nøgen, hvis mor advarede om, at der kunne blive taget fotos, som senere kunne blive spredt på de sociale medier.»Der håber jeg, at mine børn kan beholde den naturlighed, vi har i forhold til kroppen«. Parret ved, at de på et tidspunkt vil have tre teenagere i huset, og de har planer om, at der til den tid skal bygges et ekstra badeværelse i kælderen, forklarer Henriette Øland.»Og så skal der for børnenes skyld nok lås på døren«.kirsten.nilsson@pol.dk Når man ikke har stramt badetøj på, bliver kroppen lidt løsere og hænger lidt mere - det er sådan, en rigtig krop ser ud Mette Duekilde, formand Danske Naturister.Fakta: SERIE Uden en trevlBlufærdigheden tager til mellem os.Yngre generationer fravælger fællesbadning, på stranden beholder vi badetøjet på, og smådrenge skal ud af kvindernes omklædningsrum.Men hvor kommer blufærdigheden fra? Hvordan har vi det med at være nøgne derhjemme? Og hvilken betydning har den bare hud for vores nære relationer? Det ser Politiken nærmere på. Dette er den første artikel i serien.SERIE BlufærdighedI løbet af barndommen sker en naturlig adskillelse mellem børn og forældre.Første gang, man som voksen trækker sig, er, når barnet holder op med at bruge ble, og forældrene ikke har adgang til barnets krop på samme måde.Det lille barn er ikke blufærdigt. Det forholder sig ikke til kroppen på en seksuel måde.Omkring skolealderen kan børn blive blufærdige og ønske at skifte tøj, uden at nogen ser det. Det er udtryk for en social bevidsthed, hvor det 6-7-årige barn ser sig selv udefra. Det er ikke seksuelt.I puberteten begynder børnene for alvor at blive blufærdige, og her kan det af respekt for den nye blufærdighed være en god idé at banke på badeværelsesdøren, før man går ind.Kilde: Katrine Zeuthen, lektor i børnepsykologi.
Hver tredje forælder siger, at de undgår at være nøgne, når deres barn er til stede. Men børnene får et mere realistisk billede af kroppen ved at se den uden tøj, som holder den inde og oppe.
I3. u's klasseværelse på Kildevældsskolen i København har en interaktiv tavle fået plads på væggen. Tavlen, der med touch screen og internet gør skolekridt og det grønne folie overflødigt, er blevet placeret, så verdenskortet ikke kan trækkes ned fra loftet.»Det er ikke så smart. Det gamle verdenskort giver bare et bedre overblik over verdens opbygning, og det er nemmere end at skulle tænde smartboardet og søge. Så nu har vi fundet et andet og hængt det op på opslagstavlen«, siger 3. u's klasselærer, Kirsti Victoria Melander Arntzen, og peger på opslagstavlen, hvor det store verdenskort ikke efterlader meget plads til elevernes tegninger og billeder fra kolonier.»Ja, det er ikke ligesom dengang, da den grønne tavle og verdenskortet var vores eneste kort på hånden til at visualisere tingene for eleverne«, siger 86-årige John Melander, der er pensioneret folkeskolelærer og Kirstis far.28-årige Kirsti er den yngste lærer i familien Arntzen, der tæller seks lærere fordelt på fire generationer. Familien er førstehåndsvidner til en folkeskole, der har bevæget sig fra udenadslære og spanskrør over 1960' er-pædagogik og til målstyring og folkeskolereform.I dag er Kirsti mødtes med sine forældre, Pernille Arntzen på 62 år og John Melander på 86 år, på Kildevældsskolen til en snak om den foranderlige folkeskole og et fag, der i mere end et århundrede har lagt grund til en værdipolitisk kampplads.Fru Illum viste vejenI 1910' erne, da folkeskolen var knap 100 år gammel, var den første lærer bag katederet i familien Arntzen Kirstis oldemor Else Arntzen. I hjemmet på Amager var pengene få, og selv om kvinder på arbejdsmarkedet stadig var et særsyn, fik hun af sin mand lov til at arbejde som håndgerningslærer. Også efter at hun blev gift.Kvindebevægelsen var begyndt at røre på sig. Med 7.000 medlemmer fordelt på 112 kredse rundt omkring i Danmark havde Dansk Kvindesamfund fokus på, at kvinder skulle anerkendes som selvstændige individer. Nu var kampen for kvinders stemmeret indledt.Blandt kvinderne, der stod forrest ved fronten, var fru Illum, hvis familie grundlagde stormagasinet af samme navn. Fru Illum var en god veninde af Else, og det var ifølge Pernille fru Illum, der overbeviste Else om, at kvinder godt kunne arbejde.Else begyndte derfor på Frankrigsgades Skole. Og her blev hun. I 42 år underviste hun mandag-fredag elever i håndgerning.»Hun blev også skilt, så på den måde var hun jo meget modig for sin tid. Hun sagde altid til mig, at det var det perfekte job for en kvinde. Man havde mange ugers ferie og fri samtidig med børnene«, siger Elses barnebarn Pernille Arntzen, der blev lærer med farmorens anbefalinger i ryggen.»Man kan altid blive lærer«I begyndelsen af 1960' erne, da ro, orden og disciplin ikke sjældent blev håndhævet med fysiske midler, og terperi og udenadslære stadig var en del af folkeskolens virkelighed, tog Pernilles far, Birger Arntzen, undervisningen op.Det var dog ikke på grund af et særligt lærerkald, men i stedet fordi karrieren som jazzmusiker ikke gav en indtægt, han kunne leve af. Med en uddannelse som translatør i baghånden underviste han derfor aftenhold i engelsk og folkeskoleelever i guitar om dagen ved siden af musikken.Også elever på Fyn og Jylland fik glæde af sjællænderens musikalske evner.Birger underviste nemlig også på en brevskole, hvor han sendte noder og papirer med guitargreb til elever i Odder og Odense, som omvendt sendte forespørgsler på nye sange retur.Omkring samme tid kastede Kirstis far, John Melander, sig over undervisningen.Efter tre-fire år på universitetet, hvor han læste matematik og fysik, og i en tid, hvor staten endnu ikke finansierede tiden med bøgerne, slog pengene i den lille familie med to børn ikke længere til. Derfor tog han vikartimer om dagen. Det blev universitetet træt af, og han droppede ud for i stedet at læse på lærerseminariet om aftenen.»Og så måtte du bare blive lærer. Det hed sig jo i mange år, at ' kan du ikke blive andet, kan du altid blive lærer'«, siger Kirsti.»Ja, men jeg har nu aldrig fortrudt.Jeg har været glad for det«, siger John.I 1960' erne var kvinder på lærerværelset ikke længere et særsyn - nu var der faktisk flere kvinder end mænd. Til gengæld var der et andet stort politisk slagsmål i skoleverdenen: fysisk afstraffelse.Det var på denne tid, at John arbejdede som nyuddannet lærer. Skønt han selv havde gået i skole i en tid, hvor lussingerne sad løst, var det ikke en pædagogik, han selv anvendte.»Det var lige der i overgangstiden, da den fysiske afstraffelse begyndte at blive forbudt. Vi havde stadig spanskrøret, som i enkelte tilfælde kunne uddeles af inspektøren, men man måtte ikke give lussinger«, siger han.I takt med at tankerne om elevernes hele udvikling vandt frem og flere steder erstattede ideen om, at disciplinering og hukommelsesøvelser var det vigtigste, blev den korporlige afstraffelse i disse år et udtryk for noget gammeldags.Et opgør, der havde været undervejs siden mellemkrigstiden, men som først for alvor slog igennem, da den fysiske afstraffelse blev forbudt ved lov i 1967.At det tog så forholdsvis lang tid, skyldtes ikke mindst en modstand fra lærere. Lærerne mente, at korporlig straf kun blev anvendt sjældent, men dog var et nødvendigt sidste magtmiddel, der ville dø ud af sig selv, når og hvis behovet for det døde ud.Det var også i disse år, at John oplevede, at lærernes prestige var på retræte.»Der var måske en lille smule større respekt for lærerfaget, end der er i dag.Men det var begyndt at gå ned ad bakke i den periode, hvor den fysiske afstraffelse blev afskaffet«, siger John.»Det har altså også noget at sige. Lærernes prestige var måske ikke kun respekt.Det var også angst. Og den er vi jo heldigvis sluppet af med«, siger Pernille.Frem mod 1970' erne blev kravene til lærernes uddannelse skærpet. Lærerne skulle i stigende grad lægge vægt på hele barnet frem for kun at fokusere på kundskabsindlæring, og uddannelsen skulle forene faglige kundskaber, personlig udvikling og indsigt i praktisk undervisning i folkeskolen. Vigtige fag var nu praktisk skolegerning, pædagogik og psykologi.I slutningen af 1970' erne arbejdede Pernille ligesom John som lærervirkar, mens hun læste på aftenseminariet.Alle hverdage underviste hun fra klokken 8 til 14, og så sad hun selv på skolebænken hver eftermiddag fra klokken 16 til 22.»Jeg kunne lige nå hjem imellem. Så drak jeg en kop te, læste anden halvdel af avisen, og så satte jeg mig med et æggeur. En halv time blev det til. Og så tog jeg blusen af, vaskede mig under armene en gang til, tog en ren bluse på og så ud ad døren.Det er sådan noget, man kun kan, når man er ung og frisk«, siger Pernille og fortæller, at hun blev god til at selektere, hvilke timer hun mødte op til.»Og nu er der jo så blevet skåret så meget i uddannelsen, at det nærmest har været en ferie at gå der. Der er så lidt undervisning«, siger Kirsti, der blev uddannet fra en professionshøjskole i 2015.Hun arbejdede også ved siden af studiet.Det var dog ikke for at tjene penge, men for at få erfaring, som hun synes, at hun fik for lidt af på studiet.»Vi havde undervisning en eller to dage om ugen på seminariet i maks. seks timer, og så var det gruppearbejde og selvstudium derudover. Det er jo virkelig lidt, man er på studiet nu i forhold til, hvad man forventede dengang, hvor det var hver aften«, siger Kirsti, der har savnet at have mere undervisning.»Fagene pædagogik og psykologi varede måske et halvt år hver, men vi havde dem kun en gang om ugen i fire timer.Og så havde vi en gang om børn i sorg, den næste gang om mobning og gangen efter om relationen mellem forældre og børn. Og så forventer de, at man efter fire lektioner, hvor man måske i øvrigt var træt, kan gå ud og tage sig af børn, som mister deres forældre, fordi de dør, og du har læst tre sider om det i en bog«, siger Kirsti.Fra skrap lærer til tydelig lærer I 1970' erne og fremefter handlede lærergerningen i stigende grad om at give eleverne faglige færdigheder i stedet for kundskabstilegnelse. Eleverne skulle ' lære at lære'.Problemløsning, kritisk tænkning, tværfaglighed, kreativitet, samarbejdsevne og kommunikation blev vigtige værdier, der skulle give selvstændige samfundsborgere i det danske demokrati.I familien Arntzten erklærer de sig alle tre som tilhængere af den holistiske tilgang, der vægter elevernes dannelse højt og ser dem ud fra en helhed frem for en karakter.Alligevel beskriver de alle tre sig selv som skrappe lærere.»Mine elever synes, at jeg er skrap, og det har jeg det helt fint med. De må også gerne synes, at jeg er en dum kælling, så længe jeg ved, at jeg gør det rigtige.De ved jo, at jeg holder af dem«, siger Pernille og tilføjer: »Og det er så det, der i moderne ledelsessprog hedder, at man er tydelig. Pernille er ikke skrap, Pernille er tydelig«, siger hun og griner.Ifølge både Pernille og Kirsti er deres pædagogiske evner dog blevet sat på prøve de senere år, i takt med at mange forældre ifølge dem har overladt opdragelsen af deres børn til lærerne.»Mange børn mangler virkelig opdragelse.Vi skal jo forstærke, hvad der er af opdragelse i hjemmet, og det skulle man jo også dengang, det var med korporlig afstraffelse. Men vi er nået dertil nu, hvor der ikke er noget at forstærke.Det er os, der skal gøre det hele. Og hvis ikke vi gør det, bliver vi slået oven i hovedet.Men undskyld mig, vi er her ikke for at opdrage jeres børn. Vi er her for at forstærke den opdragelse, de burde få derhjemme. Men hvis de ikke engang kan sige ' tak' eller ' bede om', men bare ' jeg vil have', ' giv mig' og ' jeg keder mig', så er det altså op ad bakke«, siger hun.Gruppearbejde og tværfaglighed I de farverige 1980' ere blev den traditionelle tavleundervisning i højere grad erstattet af gruppearbejde, og undervisning på tværs af fag var det nye.I denne periode underviste både John og Pernille på Sønderjyllandsskolen på Frederiksberg. Det var her, de mødte hinanden.Mens John underviste i fysik og idræt og blandt andet førte to hold til finalen i Ekstra Bladets konkurrence i skolefodbold, underviste Pernille i dansk og musik.Disse fag kombinerede hun ofte i form af diverse teaterforestillinger, som eleverne opførte for forældrene.»Det var jo den perfekte måde at kombinere de to fag på. Jeg havde frie rammer og kunne gøre, lige hvad jeg ville.Det var skønt, og eleverne elskede det.Efter 15 år, hvor jeg syede kostumer, fik jeg lavet en hel lille teatergarderobe«, siger hun.Det var også i denne periode, at udviklingen af mikrochippen betød, at pc'er blev mindre og billigere. Derfor kunne eleverne nu bruge pc'er både i hjemmet og i skolen. Mange skoler fik også medieudstyr, så eleverne kunne optage og redigere videoer.»Jeg begyndte at undervise i it. De gamle pc'er kunne ikke gå på nettet, og vi skulle selv lave programmerne. Men eleverne var meget begejstrede, og vi lærte dem at programmere små robotter«, siger John.Djøf'erne og 2013-chokketI 2000' erne var gruppearbejdet og tværfagligheden ikke længere nok. Nu skulle eleverne testes. Og både fra politisk og ministerielt hold kom der en øget tiltro til slutmål, tests og nationale standarder. Under overskriften ' Klare mål' udgav Undervisningsministeriet i 2002-2003 detaljerede læseplaner for alle fag i skolen, så alle kunne yde deres absolut bedste.I 2013 kom folkeskolereformen, der blandt andet bød på længere skoledage, flere timer i dansk og matematik, flere børn med særlige behov i almindelige klasser samt et øget fokus på aktivitetstimer, lektiehjælp og motion.Dele af indholdet lød ifølge familien Arntzen umiddelbart fornuftigt.Det altoverskyggende problem var imidlertid den forhandling om lærernes arbejdstidsaftale med Kommunernes Landsforening, som Danmarks Lærerforening forhandlede sideløbende med udarbejdelsen af reformen på Slotsholmen. En forhandling, der førte til sammenbrud og en lockout, som sendte 67.000 overenskomstansatte lærere på barrikaderne, mens tjenestemandsansatte i 25 dage måtte blive på skolerne og undervise de omkring 557.000 folkeskoleelever, indtil regeringen greb ind.En af de tjenestemænd var Pernille.»Den lockout slog fuldstændig alt ud af mig, og jeg tror ikke, jeg er kommet mig over det endnu. Jeg troede simpelt hen ikke, at det kunne være en mulighed.Det chok tror jeg aldrig, at jeg kommer over. Og jeg er ikke den eneste. Vi har ikke glemt det. Den måned var så frygtelig. Det der med at blive skudt i skoene, at lærerne ikke laver en skid. Når vi lavede teater, gik vi om natten og satte lys op. Det gjorde vi altså!«, siger Pernille.Hun er lige nu sygemeldt med stress.»Den ændring, der er i øjeblikket, er jeg ikke med på. Jeg kan ikke se den. Jeg hører til den type og måske også generation, som har villet se det hele barn. Og den her opdeling og skarpe mål nærmest fra dag til dag kan jeg ikke bruge til en skid for at sige det ligeud.Jeg har det jo herinde«, siger hun og peger på sit hoved.»Og jeg ved godt, hvor jeg skal hen, og hvad det skal ende med.Men nu skal alt registreres.Jeg føler mig overvåget. Alt skal overvåges og synliggøres. Og det er ikke, fordi jeg har noget imod, at de kommer og fortæller mig om synlig læring, men jeg kan ikke se formålet med det. Jeg fik at vide i en evaluering, at jeg var helt fantastisk og havde ungerne i min hule hånd, og så går jeg alligevel ned med flaget«, siger hun.Det politiske argument for folkeskolereformen og arbejdstidsaftalen har jo været, at vi i Danmark bruger mange penge på folkeskolen, i forhold til hvordan eleverne klarede sig.»Men den bliver ikke meget bedre af alt det her. At være fokuseret på indlæring og undervisning og have høje ambitioner på elevernes vegne kan vi jo allesammen skrive under på. Det er bare ord. Det kan vi jo ikke bruge til noget.Problemet er, at der ikke længere er tid til at forberede nogle sjove undervisningssituationer eller bruge en hel weekend på at sidde og klippe og klistre.Det gør Kirsti så nu, og det er jeg så glad for, for så har jeg givet det videre.Men jeg orker ikke mere«, siger Pernille.Kirsti var under uddannelse og arbejdede som lærervikar i 2013, da folkeskolereformen blev til.»Jeg synes, at det er trist at høre. Jeg er jo vokset op i den her folkeskoleverden og har oplevet glæden ved at undervise og være en del af hele den her skoleverden.Det har jo været en stor inspirationskilde, og når den pludselig er negativ, er det enormt sørgeligt. Hvorfor skal man ende der, hvor man faktisk begynder at hade det meste af det? Vi kan jo stadig godt lide at undervise. Men de her nye rammer kører bare mange i sænk«, siger Kirsti.Børnene i centrumFamilien Arntzen har været vidne til en skiftende skole.Men når de sidder her i 3. u's klasseværelse og ser tilbage, kan de alle blive enige om, hvad der er det vigtigste: børnene.På bordet mellem dem ligger et billedalbum med klassebilleder af noget nær samtlige klasser, John har haft. Her er fotos i sort-hvid, billeder af piger og drenge i trompetbukser og et luftfoto af en skolegård fra 1990' erne, hvor elever og lærere tilsammen rammer alle nuancer af blå og lyserøde pastelfarver.»Det er børnene, jeg savner. Det der med at få dem på rette vej videre i livet må være noget af det største, man kan opnå«, siger John, der har været pensionist i 20 år.Pernille og Kirsti er enige.Da Kirsti kom hjem og fortalte, at også hun ville tage lærergerningen op, var Pernille skeptisk.»Jeg tænkte, at det ville være for nemt. Hun havde levet i skoleverdenen hele sit liv, og det kunne virke, som om der ikke var andet. Så det var vigtigt for mig, at hun prøvede andre ting af og gik ud i verden for at se, om der skulle være andet«, siger Pernille.Selv om Kirsti orienterede sig i andre uddannelser, var hun ikke i tvivl om, at hun skulle på lærerseminariet.»Jeg måtte bare indse, at jeg ikke kunne løbe fra det. Det er enormt livsbekræftende at have alle de her børn omkring sig. Enten kan man lide at være sammen med de børn og forme dem, eller også kan man ikke. Jeg kunne ikke leve uden dem«, siger hun.I dag er Pernille glad for, at familien deler profession.»Det gør mig glad, når jeg ser, hvordan Kirsti går til børnene. Faklen er blevet givet videre. Og det har jeg det overordnet fint med. Også mentalt. Jeg bliver aldrig træt af at undervise. Never ever. Og jeg skal nok komme tilbage«, siger hun.mette.dalgaard@pol.dk Vi havde stadig spanskrøret, som ienkelte tilfælde kunne uddeles af inspektøren, men man måtte ikke give lussinger John Melander, pensioneret folkeskolelærer Nu er der jo så blevet skåret så meget i uddannelsen, at det nærmest har været en ferie at gå der.Der er så lidt undervisning Kirsti Victoria Melander Arntzen, uddannet lærer i 2015.Fakta: Lærergerningen før og nuMed Undervisningsprisen sætter Politiken fokus på den gode lærer. Mens vi venter på, at de nominerede bliver offentliggjort på tirsdag, får du her et overblik over et hverv, der har ændret sig markant de seneste 100 år.Antallet af lærere i folkeskolen: 1909: 8.950 1960: 23.574 2015: 46.817 Antallet af elever i folkeskolen: 1909: 363.661 1960: 614.922 2015: 550.847 Maks. antal elever i klassen: 1800: 50 1958: 33 Siden 1976: 28 Kilder: Politiken Research, ' Uddannelsessystemet i tal gennem de sidste 150 år - Undervisningsministeriet 1848-1998', Danmarks Statistik, KRL. dk, Keld Grinder-Hansen: ' Den gode, den onde og den engagerede', 2013.
FOLKESKOLEN FEATURE I familien Arntzen har det de sidste 100 år snarere været reglen end undtagelsen, at et familiemedlem blev skolelærer. Kom med på en rejse fra lussinger til læreplaner.
Det var her, Carlsberg voksede og med tiden blev en international bryggerivirksomhed, efter at brygger J. C.Jacobsen i 1847 flyttede Carlsberg uden for voldene til Valby Bakke for at få mere plads og adgang til rent vand. Ud over boliger og kultur skal der nu skabes et nyt erhvervscentrum for kreative virksomheder.Det siger direktøren for Carlsberg Byen, Jens Nyhus.»Vi vil gerne skabe et centrum for kreative virksomheder i København, og det tyder på, at de virksomheder, vi får ind, ligger til den kreative side.Vi har ikke de store advokatfirmaer og de store banker inde, de er placeret andre steder i København som på Amager og i Nordhavn. Der har manglet et centrum for de mere kreative virksomheder, og det skaber vi her,« siger Jens Nyhus.Ifølge Peter Lassen, der er direktør i erhvervsmæglervirksomheden Colliers, er det en rigtig strategi, men han mener, at bydelen kan blive for poleret og dyr til til de kreative virksomheder, den gerne vil tiltrække.»Vesterbro er kreativt, så det giver mening. Men det kræver også, at der er et kreativt byområde. Det siger de, kommer til at ske, men det kan vi jo ikke rigtigt se endnu. Der er lidt blandede signaler, hvor de også vil have luksusbrands ind,« siger Peter Lassen, der ikke selv er involveret i Carlsberg Byen.Arkitektfirmaet Arkitema er godt i gang med at flytte ind i et nyt hovedsæde tæt på det gamle bryghus og den ikoniske Elefantport. Et andet sted i området er eksempelvis det lille specialbryggeri Mikkeller flyttet ind.Der er flere gamle og fredede industribygninger, der skal findes nye ejere og brugere til i den kommende tid. Det gælder eksempelvis bygningen Mineralvandsfabrikken, hvor der skal laves butikker og bygges penthouselejligheder oppe på taget.Dansen om KedelhallenDet gælder også Kedelhallen, som ligeledes er fredet, og som også skal have butikker i stueplan og hvor resten skal bruges til kultur.»Vi har længe arbejdet med at få Dansehallerne ind, men de skal skaffe noget kapital til det. Vi har båret den og sætter penge til for at holde den ledig til Dansehallerne, som forhåbentlig så kan flytte ind på et tidspunkt.Det kan også være en biograf eller et teater, der er mange muligheder,« siger Jens Nyhus.Han viser begejstret rundt på det store område, som både rummer byggeplads og nye og gamle bygninger i en stor pærevælling.Bygningen, der hedder Halmlageret, fordi den i sin tid blev brugt til foder til Carlsbergs bryggerheste, var Tiger-milliardæren Lennart Lajboschitz tæt på at købe på et tidspunkt, men endte med at takke nej, fordi der ikke kunne opnås enighed om brugen af bygningen, der ligger lige op ad boliger.Jens Nyhus og Carlsberg Byen blev sidste år kritiseret af nogle butiksejere for, at de var blevet stillet noget i udsigt, som området ikke leverer, særligt i området omkring Bohrs Tårn, som professionsskolen UCC ligger op ad.»Ja, der var lidt polemik om en italiensk restaurant og en kebab-bar.Der er 10.000 elever hernede. De er der ikke alle hver dag, men der er en pæn gennemstrømning. Det handler om, at det koncept, man kommer med, passer ind,« siger Jens Nyhus.jkon@berlingske.dk Vesterbro er kreativt, så det giver mening. Men det kræver også, at der er et kreativt byområde. Det siger de, kommer til at ske, men det kan vi jo ikke rigtigt se endnu.Peter Lassen, direktør, erhvervsmæglervirksomheden Colliers.Fakta: CARLSBERG BYENS HISTORIE Det gamle bryggeri blev til nyt byggeriI oktober 2008 bryggede Carlsberg den sidste øl på sit bryggeri i Valby og flyttede den danske produktion af Tuborg og Carlsberg til Fredericia.2009 vedtoges den første nye lokalplan for, hvad området skulle rumme i fremtiden. Den er siden blevet justeret et hav af gange.Planen er dog fortsat, at det skal være en blanding af bolig, erhverv og kultur, der fylder området.På grund af finanskrisen kom byggeriet af det, der siden fik navnet Carlsberg Byen, først i gang i 2012. Carlsberg sælger fra for milliarder og får Realdania, PFA, Pensam og Topdanmark med ind som ejere af det kæmpestore byudviklingsprojekt.I første omgang er planen, at byggeriet vil tage 20 år, så bydelen først står færdig i 2032. Det er siden speedet gevaldigt op, så planen nu er, at den vil stå endeligt færdig i 2024. Allerede i 2021 vil 80 procent af området stå færdigt.Ved udgangen af 2016 sælger Realdania sine aktier i Carlsberg Byen. Medejerne PFA, Pensam og Topdanmark køber dem og deler dem mellem sig.
Carlsberg Byens direktør, Jens Nyhus, håber, at der bliver skabt et nyt og kreativt erhvervsområde på den gamle bryggerigrund på Vesterbro i København.
Andreas Holdø, der også er kendt som den elektroniske musiker ' Snavs', gik faktisk til guitar i folkeskolen.Og var ret god, når han selv skal sige det. Men alkohol og piger blev stille og roligt for spændende til, at den dengang spirende teenager havde tid til at fortsætte. To distraktioner, der førte ham til et hav af fester. Fester med mere og mere elektronisk musik, for Andreas Holdø elskede at danse til »smadremusik«. Han tog til koncerter med Flux Pavillon, Datsik og Excision.Men det var jo bare i fritiden. Han regnede ikke med, at han en dag selv skulle stå på scenen til de koncerter, og at han ville blive kendt i det elektroniske musikmiljø på fire af verdens syv kontinenter.Men det blev han. Også selv om han egentlig havde tænkt sig at læse jura eller økonomi, når han kom ud af gymnasiet.Men så fandt han ud af, at han selv kunne lave den musik, han elskede at lytte til. Også selv om han for længst var stoppet med at spille guitar.Danmark er et rocklandHistorien om den unge fyr fra Amager er unik, men ikke enestående. Der findes ikke konkrete undersøgelser af, hvor meget den elektroniske musik er vokset i Danmark, men en ny rapport giver et billede af, hvor stort det elektroniske musikmiljø er lige nu.Undersøgelsen er stadig under udarbejdelse, men den viser ifølge cand. mag.i musikvidenskab og ph. d. i musik-og lydopfattelse Ingeborg Okkels tydeligt en tendens: Elektronisk musik er i vækst over hele landet.»Dansk elektronisk musik har været på banen siden 1980' erne med kunstnere som Kenneth Bager, men de elektroniske musikere har levet afsondret og været en del af en musikalsk undergrund.De har derfor aldrig følt sig på lige fod med rock-og popmusikere«, forklarer Okkels, der har stået for undersøgelsen, som er lavet i samarbejde med Strøm Festival og Roskilde Festival.Hun mener, at Danmark traditionelt set har været et »rockland«, og at det er en af årsagerne til, at det elektroniske musikmiljø har været småt i Danmark.Det er også en af forklaringerne på, hvorfor mange af de offentlige instanser, der står for at dele midler ud til dansk musik, enten ikke kender noget til elektronisk musik eller har fordomme om det elektroniske musikmiljø.»Derfor er data vigtig. Det er simpelthen for at afdække og løfte et miljø, som folk ikke kender, og som mange offentlige instanser ikke har det bedste indtryk af. Med hård data og et danmarkskort med en masse prikker for aktivitet kan vi vise tendenser for, hvor mange der arbejder med elektronisk musik i Danmark, og hvor bredt den her musik når ud«, siger hun.Faktisk blev Ingeborg Okkels overrasket over, at 1.653 personer deltog i undersøgelsen.Det har været hendes oplevelse, at det er svært at samle den elektroniske musik, da både kunstnerne og publikum er meget skarpt inddelt i et utal af subgenrer og ikke har meget med hinanden at gøre. Derfor er antallet af deltagere også en indikator for, at der i virkeligheden er flere. Langt flere end forventet.»Det kræver ikke længere en hotshot producer at lave og udgive musik, og det tror jeg, at folk er ved at blive klar over.Og måske fordi nye apps gør det nemmere at få det til at lyde godt, bliver det også sjovt at lave. Det kan åbne din verden at sample lyde fra hverdagen, og det kan give en større bevidsthed om, hvilken musik man hører i medierne eller i radioen«, forklarer hun.Tablets demokratiserer musikkenOg det er blandt andet den teknologiske udvikling, der med tablets og smartphones har været med til at gøre musikken tilgængelig for flere.I 2011 - samme år som den da 19-årige Andreas Holdø kreerede sine første elektroniske beats - startede folkene bag den elektroniske musikfestival Strøm projektet ' Strøm til børn'. Direktøren i foretagendet, Frederik Birket-Smith, begyndte i samarbejde med en række kompetente undervisere at turnere landets folkeskoler rundt for at undervise børn og lærere i den nyeste musikteknologi.Han har oplevet en stigende interesse for den nye musikteknologi blandt de mange folkeskoleelever.»Skal man spille musik sammen, kræver det ret meget. For det første skal børnene kunne spille et instrument, og for det andet skal man være ret god for at kunne få det til at lyde godt. Derfor bliver musiktimerne i 5. og 6. klasse ofte en form for frikvarter; dem, der måske går til klaver i fritiden, får lov til at spille klaver, og så bliver de børn, der ikke kan spille et instrument, parkeret i hjørnet med en koklokke eller skal synge kor«, siger han.Selv om børnene ofte er meget musikinteresserede, kan de altså synes, at det med at lave god musik er besværligt.»Jeg oplever, at børnene faktisk er ligeglade med, hvilke instrumenter de spiller på. De vil bare gerne have det til at lyde som det, de kan høre på Spotify eller YouTube, og der har tablets og smartphones gjort det nemt at komme i gang«, forklarer han.Med billige eller helt gratis applikationer kan børnene få hurtige resultater, og det motiverer ifølge Frederik Birket-Smith de unge, der pludselig kan lave deres egen musik.»Jeg bliver hver gang overrasket over, hvor hurtige og gode de unge er til at skabe deres egne ting. De skærer i Medina-sange og laver nye beats til Justin Bieber.De leger på en helt anden måde, end de ville kunne, hvis man bare stak dem en guitar eller en saxofon. Det er fascinerende«, siger Frederik Birket-Smith.Det er ikke kun for at lære børnene at lave elektronisk musik, at Strøm har startet ' Strøm til børn'. Det handler om moderne musikteknologi og musikforståelse og ikke mindst følelsen af, at alle kan være med. Og for at det ikke ender med at være 28 børn, der sidder isoleret og glor ned i hver sin skærm, kobler Strøm tablets sammen, så børnene kan hjælpe hinanden med at lave musik.Flere festivalerDet elektroniske fællesskab er vokset i Danmark generelt. Siden slutningen af 00' erne og starten af 10' erne er den elektroniske musik begyndt at fylde mere, og den genre, der tidligere var defineret af tramperfester, stoffer og undergrund, er i dag blevet mere professionel. I dansk kulturliv er der de senere år opstået en masse festivaler, og mange af de nye har fået et elektronisk touch. Og lytter man til hitlisterne, kan man også høre, at elektronisk musik er ved at vokse ind i popmusikken.Strøm er blot en af flere elektroniske festivaler i Danmark, der siden slut-90' erne har givet en stemme til genren.Stella Polaris startede i 1997 og er i dag både i Nordjylland, Sønderjylland og København. Phono startede i Odense i 2006, og Click kom til Helsingør i 2011.Derudover er festivaler som Roskilde begyndt at sætte større fokus på elektroniske kunstnere.Ifølge Ingeborg Okkels er det alt sammen »en stærk indikator for, at elektronisk musik er på vej til at blive folkeligt«. Og det er ikke kun blandt de unge og de professionelle, at den elektroniske musik vinder frem. Hos en af de største danske musikbutikker 4Sound sælger man i stigende grad elektronisk udstyr til alle aldre, og man blev overraskede, da man sidste jul havde bestilt rigeligt af et elektronisk start-kit til under 1.000 kroner, men havde udsolgt allerede 8.december. Musikbutikken er ligeledes begyndt at stille computere og keyboards op, så folk kan komme ind og lege, inden de køber noget.Musikken starter alle stederDa Andreas Holdø startede i 2. g anede han ikke, hvad han lavede. Han søgte bare på YouTube efter tutorialvideoer, og så downloadede han et musikprogram.»Jeg fulgte bare præcis, hvad de gjorde i videoen, men på et tidspunkt fandt jeg ud af, hvordan de forskellige knapper virkede, og så ville jeg hellere prøve at lave mine helt egne lyde fra bunden«, fortæller han.I løbet af et par år blev de mange lyde til numre, som var værd at lytte til. Og det var nemt for Andreas Holdø at blive bedre, for han skulle ikke finde bandmedlemmer, forsangere eller et øvelokale.Det hele kunne gøres med hans computer og et par høretelefoner.Han har fundet sin mobil frem og afspiller en video, hvor han står bag en stor mikserpult foran et enormt kinesisk menneskehav. Snavs, som han hedder på scenen, er ikke blevet folkelig i Danmark. Endnu. Men i USA, Australien og ikke mindst Asien er folk begyndte at lægge mærke til den unge dansker med det blonde hår, de sorte øreringe og tatoveringerne på armene. Denne gang ventede en større gruppe af fans i lufthavnen med gaver til ham, da han landede.»Are you ready to have a good time?«, råber han, mens han kravler op på pulten, og menneskemængden går amok.Det er længe siden, det bare var ham og to venner, der var de eneste i klassen, som lyttede til dubstep og trance. Forleden spillede en af verdens største elektroniske dj's Tiësto et Snavs-nummer på den elektroniske festival Tomorrowland i Belgien.»Jeg spiller så mange forskellige steder nu. Da jeg spillede i Webster Hall i New York, tænkte jeg dog alligevel: »Okay, det er ret vildt, det her«. Det er et legendarisk sted, og folk havde købt billet alene for at se mig«, siger Andreas Holdø, der har slukket koncertvideoen på sin telefon.Han elsker stadig det umiddelbare ved at lave elektronisk musik. Også selv om han i dag laver alle sine sange færdige i et professionelt studie.»Det er stadig sådan, at hvis jeg sidder i metroen og pludselig får en god idé, venter jeg ikke på, at jeg kommer hjem. Så tager jeg min laptop og laver beatet med det samme. Jeg kan gøre alt på den måde, og jeg er ikke afhængig af andre. Jeg skal jo bare have et par høretelefoner og en computer, så kan jeg optræde«. Hans kæreste synes, at det meste af den musik, Andreas Holdø laver, lyder som »to lastbiler fyldt med instrumenter, der støder frontalt sammen«. Så en gang imellem laver Snavs nogle mere følsomme numre. Nogle gange får han endda en ' rigtig' musiker til at spille guitar på numrene. Eller også laver han lyden selv.»Der er ingen, der kender alle mulighederne med den her musik. Jeg lærer stadig ting, når jeg sidder med programmet«, siger han. »Og det er fedt«.simon.roliggaard@pol.dk Fakta: FAKTA StrømDanmarks organisation for elektronisk musik. Gennem samarbejde med elektroniske musikaktører samt koncert-, undervisnings-, videndelingsog netværksaktiviteter ønsker Strøm at stimulere genren.På onsdag begynder den 11. Strøm Festival. Den vil frem til 5. august fylde København og Frederiksberg med elektronisk musik.Ud over koncerter og festival står Strøm blandt andet bag ' Strøm til børn', hvor børn og unge undervises i musikteknologi og musikforståelse.BLÅ BOG Snavs1 Er 25 år og bærer det borgerlige navn Andreas Holdø.2 Debuterede i 2013 med den gratis ep ' 808%'. Har lavet elektronisk musik, siden han var 19 år.3 Første cd var ' Professionel bla bla' med MC Clemens, som Andreas Holdø for et par år siden producerede et nummer til i forbindelse med Danish DJ Awards.4 Hans idol er DJ Snake. »På sit seneste album har han et nummer, der er totalt smadder, men så har han også et med Justin Bieber. Og tidligere har han produceret for Lady Gaga. Den forskellighed er fed, synes jeg«. 5 Spiller 3. august kl. 22-05 på KPH Volume til Strøm Rave.
Når børn og unge i dag begynder at spille musik, sker det ikke kun på traditionelle instrumenter som klaver eller guitar. Teknologien har det seneste årti demokratiseret musikken, gjort tablets og laptops til en nem indgang til musikkens verden og gjort det muligt for unge kunstnere som danske Snavs at indtage verden fra dagligstuen.
NYHEDER Beboerne i villakvarteret på Jens Warmings Vej i København er rystede, efter to rumænske kvinder i forgårs forsøgte at stikke af med en barnevogn, hvori en baby lå og sov formiddagslur.Heldigvis hørte forældreparret unormale lyde fra den babyalarm, der lå i barnevognen, og derfor nåede de at løbe de to rumænske kvinder op og fastholde den ene, som politiet senere anholdt, mens den anden rumænske kvinde slap væk.Sagen har rystet beboerne i kvarteret, som er et nyrenoveret rækkehuskvarter i Sundby på Amager. Her står børnecykler i de fleste cykelstativer, og legende børn og en stor fælleslegeplads vidner om, at her bor mange børnefamilier.En nabo, der ønsker at være anonym, fortæller til BT, at hun stadig er rystet over oplevelsen.»Jeg har boet i kvarteret i 39 år, og jeg har selv haftbørn sovende ude mange gange. Det er meget rystende det her, og det gør da én utryg,« siger hun, da BT møder hende på villavejen tirsdag.Hun tilføjer, at kvarteret tidligere har været generet af rumænere, der har rodet i containere på stedet, men denne episode chokerer hende meget.»Det gør da, at jeg selv føler mig utryg. Man kan ikke have døre og vinduer åbne mere,« siger naboen.Majbritt Gilbert Jespersen er nabo til familien og er ligeledes meget utryg efter episoden.»Det er så skræmmende og chokerende.Vi bor i et stille og fredeligt område med mange børnefamilier, hvor børnene løber ude på vejen og leger. Her er rimeligt trygt. Indtil nu,« siger Majbritt Gilbert Jespersen.Hun har efter aftale med familien skrevet et opslag på Facebook, hvor hun advarer andre om episoden.' Pas på jeres børn derude og lad dem ikke stå i barnevogne uden opsyn - selv i en tryg gård eller et trygt villaområde,' lyder rådet fra Majbritt Gilbert Jespersen i opslaget.Familien oplyser til BT, at man ikke har yderligere kommentarer til sagen.23 år med fem børnDen anholdte rumænske kvinde er 23 år og har til politiet forklaret, at hun ikke vidste, der var et barn i barnevognen, og at det først var, da en mand løb efter hende og tog et barn op, at det gik op for hende.Kvinden var kommet til Danmark søndag, fordi hun var blevet lovet noget arbejde, og hun tog barnevognen, fordi den var pæn, og hun manglede en til sit eget barn, har hun forklaret.Tirsdag blev den 23-årige kvinde fremstillet i grundlovsforhør i Københavns Byret, og her blev hun idømt 20 dages fængsel for tyveri samt indrejseforbud i Danmark i seks år. Hun har modtaget dommen.Kvinden er rumænsk statsborger og har fem børn. Hun bor og har opholdstilladelse i Tyskland.Senioranklager i sagen Mads Schiønning siger til Politiken, at det ikke har været muligt at bevise, hvorvidt kvinden ville bortføre barnet, da hendes forklaring går på tyveri.Barnevognstyverier er blevet langt hyppigere de seneste år, og i en samlet oversigt fra landets 12 politikredse fra 2016 fremgår det, at anmeldelser af stjålne barne-og klapvogne på fem år næsten er fordoblet.Fra i 2012 at modtage 369 anmeldelser, fik politiet i 2016 i alt 601 henvendelser fra forældre, der var blevet berøvet deres rullende børnesenge.Stine Petersen, 30 år, udviklingskonsulentHvad tænker du som forælder om sådan en episode? »Det er en mors værste frygt, at ens guldklump pludselig forsvinder, så det er jo forfærdeligt.Det er bare godt, de opdagede det, og der ikke skete noget.« Hvordan påvirker sådan en episode din egen adfærd i forhold til, hvor du lader dit barn stå i barnevogn? »Mit barn sover ude i en have, og det bliver hun ved med. Men måske ikke herovre (i København, red.). Ej, den slags skulle ske flere gange, før jeg vil lade mig påvirke af det. Almindelig sund fornuftmå stadig gælde.«.Belinda Brayd, 31 år, frisøruddannet og læser til pædagogHvad tænker du som forælder om sådan en episode? »Jeg synes, det er forfærdeligt, at man ikke kan have sine ting stående i fred, og det ville også gælde, hvis det var en cykel. Og så er det selvfølgelig forfærdeligt, at der var et barn i vognen.« Hvordan påvirker sådan en episode din egen adfærd i forhold til, hvor du lader dit barn stå i barnevogn? »Mit barn sover på terrassen, fordi vi bor højt oppe i lejlighed, men jeg lader ham aldrig stå uden opsyn. Jeg tror stadig, jeg vil lade ham stå uden for en café, så længe jeg kan se ham. Men det siger jeg måske bare, indtil det sker for mig.«.Celina Aagaard, 30 år, projektleder i et reklamebureauHvad tænker du som forælder om sådan en episode? »Det kommer desværre ikke bag på mig, for man hører ofte om barnevognstyverier, men det er jo især forfærdeligt, når det sker med et barn i.« Hvordan påvirker sådan en episode din egen adfærd i forhold til, hvor du lader dit barn stå i barnevogn? »Mit barn sover ikke ude, for vi bor på fjerde sal, men jeg ville heller ikke lade ham stå i en åben gård.«.fima@bt.dk '' Pas på jeres børn derude og lad dem ikke stå i barnevogne uden opsyn - selv i en tryg gård eller et trygt villaområde Majbritt Gilbert Jespersen advarer på Facebook.
GIK MED BARN Forældre blev advaret af støj fra babyalarm, da to rumænske kvinder stjal deres barn i barnevognen.
Der er slået huller i Danmarkskortet,« sagde statsminister Lars Løkke Rasmussen (V) i sin nytårstale, der var bygget op om det budskab, at vi skal gøre op med landets »parallelsamfund«. Ghettoerne skal rives ned i overført og i nogle tilfælde også bogstavelig betydning. Med ord som parallelsamfund og ghetto taler statsministeren ind i debatten om socialt belastede boligområder som Gellerupparken, Vollsmose, Tingbjerg og Askerød.I de seneste år har den type forstæder og kvarterer også fundet vej ind i skønlitteraturen.Siden Yahya Hassans selvbetitlede debut i 2013 er der udkommet en lang række bøger, der skildrer nogle af de boligområder, der ofte nævnes, når den offentlige samtale falder på ghettodannelse. Det gælder bl. a. Morten Papes Planen, Aydin Soeis Forsoning, Ahmad Mahmouds Sort Land og Hanne Højgaard Viemoses Helhedsplanen. Flere af forfatterne har markeret sig i den offentlige debat, men hvis vi antager, at litteraturen taler et andet sprog end kronikker, Deadline-interview og nytårstaler, hvad kan vi så lære om de udsatte boligområder ved at vende blikket mod bøgernes verden? Først og fremmest spiller litteraturen om de udsatte boligområder sammen med andre bredere tendenser: autofiktionen og den såkaldte hjemstavnslitteratur, hvor forfattere skildrer de steder, de selv er vokset op. Her er særligt ét aspekt iøjnefaldende, nemlig udgivelsernes fokus på hverdags-og familieliv.Det gælder ikke mindst to af de mest omtalte bøger om emnet: YAHYA HASSAN og Morten Papes Planen.Med sine vrede versaler og sin beherskelse af perkersprogets poetiske potentialer blev Yahya Hassans debut en ventil for en politisk diskussion om ghettolivets indflydelse på unge andengenerationsindvandrere, islamiske familiestrukturer og modkultur. Yahya Hassan er, som omslaget ikonisk erklærer, »statsløs palæstinenser med dansk pas« og opvokset i Trillegården i Aarhus V. Med digte som »PARABOL«, »INDBRUD« og »GHETTOGUIDE« blev han ghettoens nationalpoet, og hos ham er skildringen af livet mellem betonblokkene først og fremmest skildringen af livet mellem to kulturer. »DIG DU TALER EN GEBROKKEN DANSK/ OG EN GEBROKKEN ARABISK,« skriver han i »LANGDIGT«, »MED DEN ENE HÅND DU HILSER DIN GUD/ MED DEN ANDEN DU FORSØMMER HAM/ DIG ER DU MUSLIM?/ DIT SYN ER SORT SOM KABA-STEN«. Dobbelterfaringen trækker ind i sproget hos Hassan, der tager det halvt gebrokne, halvt formfuldendte på sig som digterisk identitet. Samtidig antyder digtsamlingens fokus på patriarkalske familiestrukturer en karakteristik af det udsatte boligområde, som her: »SÅ DIN FAR FLYGTER FRA FLYGTNINGELEJR/ OG SÅ MIN FAR FLYGTER FRA FLYGTNINGELEJR/ OG SÅ VORES FÆDRE DE FORVANDLER/ DANSKE BLOKKE TIL FLYGTNINGELEJR«. Identitetskonflikter er også i fokus i Morten Papes Planen, som i romanform skildrer forfatterens opvækst og ungdomsliv i Urbanplanen på Amager. Men frem for vold eller nedarvede traumer er det hverdagen blandt utallige kulturelle, etniske og religiøse fraktioner, der får den unge hovedperson til at genopfinde sig selv. Han hænger ud med dem, der har en brunere hudfarve end han selv, opsamler somaliske gloser og faster endda med muslimerne en enkelt gang. Det giver ham tilnavnet Perker-Pape. Og samtidig er han selvfølgelig stadig en »kartoffel«, en gammeldansker.Mange af stemmerne i disse bøger taler fra en mellemposition og rummer en mangfoldighed af identiteter til forskellige situationer og sociale sammenhænge, også selv om det kan være svært at bryde ud af andres fordomme om én: »Lige meget hvor hård jeg spiller, eller hvor højt jeg placerer huen på hovedet, som man gør herude, når man er sej, er personalet inde i håndarbejdsstuen lige smilende og kære over for mig,« står der i Planen. »De kan godt mærke jeg bare prøver, og det synes de sikkert er rigtig nuttet.« Frustrationen hos den unge Pape rummer også et klasseperspektiv. Da Morten Papes morfar på et tidspunkt allernådigst donerer et sæt mølædte møbler til familien, rammes Morten af harme og frustration: Han beskriver Urbanplanen som et fængsel af beton, der holder ham og familien fast i underklassen.Samtidig er det netop den følelse, der får ham til at skrive.Ghettoens patriarkerDebatten om udsatte boligområder i Danmark handler ofte om retorik, og ikke mindst ordet »ghetto«, som Lars Løkke Rasmussen flittigt anvender i sin nytårstale, er omdiskuteret.Begrebet stammer fra 1500-tallets Venedig.Inden for den venetianske ghettos mure boede kun jøder, og her var et helt lille samfund - til gengæld måtte de kun bo der, inden for murene.Denne oprindelige betydning stemmer altså i en vis forstand godt overens med, hvad man kan forstå ved et parallelsamfund, for så vidt at Venedigs jøder vitterligt var afsondret fra omverden i et etnisk og kulturelt homogent samfund. Betegnelsen ghetto bruges i dag i vidt forskellige sociale og historiske kontekster i forskellige lande.Den franske sociolog Loïc Wacquant er blandt de mest prominente kritikere af begrebet, som han mener er blevet udvandet - også i en dansk kontekst, hvor der ifølge tænkeren slet ikke findes noget, der med rette kan betegnes som ghettoer, bl. a. fordi de jødiske ghettoer ikke tillod muligheden for at flytte væk. Det udtrykte han i et interview med Politiken i 2013, hvor man også kunne læse sociologens opfordring til den danske regering: »Drop nu jeres syge ghettolister!« Her i landet har bl. a. Aydin Soei kritiseret ordets stigmatiserende effekt. Soei er journalist og sociolog, og i Forsoning beskriver han sin opvækst i Avedøre Stationsby med sin bror og sine forældre, som er iranske flygtninge. Den unge Aydin er ikke bevidst om at bo i et belastet område, selv om et af de første ord, han lærer, da han kommer til Danmark, er ordet øl, gentaget efter en dranker på bænken. Da moren flytter med børnene til et krisecenter i Hellerup, bliver hjemstavnen sat i relief: Her læser børnene rask væk 1.500 siders frilæsning om ugen, mens Aydin må pynte lidt på sine egne læsetal.Soeis bog fortæller ikke kun hans egen historie - han skildrer også forældrenes komplicerede færd fra et Iran i opbrud over Sovjetunionen til Danmark og Avedøre Stationsby, og moren har sin egen stemme i bogen. Mest central er dog faren, som på et tidspunkt myrder en af Aydins venners far. Dermed sætter Forsoning et tema på spidsen, som er gennemgående i den danske ghettolitteratur: den voldelige, ustabile eller ganske enkelt fraværende far.»FEM BØRN PÅ RÆKKE OG EN FAR MED EN KØLLE,« lyder første linje i YAHYA HASSAN, og også Aydin Soeis far slår fra sig - men mest af alt er han et tomt hul, alt kredser om.Hos Ahmad Mahmoud er han først og fremmest en voldelig patriark - et fænomen, Mahmoud bl. a. forklarer med krigstraumer. Bogen Sort Land - Fortællinger fra ghettoen er stærkt kritisk over for boligområdernes kultur, ikke mindst de kønsroller, der udspiller sig i familierne. Mahmoud skildrer sin opvækst i betonbyggeriet Askerød på Sjælland, men erklærer selv, at bogen ikke først og fremmest handler om ham. »Den handler om ghettoen,« skriver han, og hver af bogens små vignettekster eksemplificerer noget, Mahmoud opfatter som et typisk træk ved indvandrerghettoens parallelsamfund. »Tæsk« hedder et kapitel.»Det svage køn« hedder et andet.Som en hybrid mellem selvbiografiog kronik løfter Mahmoud sine egne erfaringer til en samfundskritik. Og vi kommer i den proces helt tæt på familiens konflikter, som den dag, hvor Mahmouds far brændemærker ham med en cigaret. »Hver gang jeg fryser, klør det, og hver gang jeg smider tøjet, dukker det frem.Jeg er som en brændemærket ko, og der er ingen idé i at flygte, for hver gang jeg ser det, bliver jeg mindet om, at jeg ved den svidende smerte mistede min frihed. Jeg tilhører ham, der mærkede mig, og jeg slipper aldrig af med det aftryk, som repræsenterer hans status, hans værdier og hans ejerskab.«.Helhedsplaner og bjerge af beton»Vi skal sætte et nyt mål om at afvikle ghettoerne helt,« sagde statsministeren i sin tale.»Nogle steder ved at bryde betonen op. Rive bygninger ned. Sprede indbyggerne og genhuse dem i forskellige områder.« Processen med at rive ned og bygge nyt er for flere områders tilfælde allerede begyndt. Det gælder f. eks. Gellerupparken i Aarhus, hvor man i 2007 vedtog den boligsociale Helhedsplan, der med 2018 går ind i sin næste fase. Den grundlæggende tanke i helhedsplanen er, at en del af løsningen på sociale problemer, som de, der præger Gellerupparken, kan findes i forandringer af det fysiske miljø.Helhedsplanen er rammen for flere af bøgerne i serien Små bjerge af beton om Gellerup, som i 2015 blev udgivet af Aarhus Litteraturcenter og forlaget Jorinde og Joringel.I Lars Bo Nørgaards lille Vores 74 m2 beskrives omlægningen som en slags undergangsscenarie.Det giver jegfortælleren anledning til at spekulere over, hvordan en betonkasse »bygget til hvem som helst« kan blive et hjem, som man fylder med »tingeltangel og drømme og tanker«. Imens gnaver nedrivningens larm sig ind i hans søvn. »Sådan set, som fra den vinkel (jeg ser på et fotografi, jeg har taget), og under den dramatiske grå novemberhimmel, så dunkelt som Danmark kan være, er den boligblok vi bor i et meget stort skib på åben sø, det skal nok nå frem,« skriver Lars Bo Nørgaard.»Og så er der ruinerne af de to andre blokke i forgrunden, det er der ikke meget åben sø over, det er nærmest den modsatte bevægelse: tilbage mod dengang den ikke var, men siden kom til, og nu igen skal forsvinde, element for element, knuses til skærver og opsluges af landskabet, underlag for nye motorveje.« Det er fra Lars Bo Nørgaards bog, samlingens titel er hentet: Bjerge af beton er ikke en henvisning til bygningerne selv, men til de murbrokker, der ligger tilbage, når en blok er revet ned.Hanne Højgaard Viemoses Helhedsplanen er del af samme serie, og som mange af de nævnte bøger skildrer hun livet i blokkene gennem familiens optik. En enlig mors strøtanker om sex og dagpenge veksler med sange, syrede drømme og stikpiller til bureaukratiet.En busningsordning, hvor forældre til børn med danskproblemer fratages det frie skolevalg og køres i busser væk fra det, der beskrives som et ' indvandrerbelastet område', sætter f. eks. fantasien i gang: »Jeg tænker på, om man kunne indføre en lignende ordning, hvor man screener børnene for selvretfærdighed, ignorance og hysteri,« skriver Viemose, »hvis børnene f. eks. tror, en filippiner er en rengøringsmaskine, sukker og hvidt mel en sygdom, iPad en menneskeret, så kunne man fratage forældrene det frie skolevalg og køre børnene i busser til f. eks.Trillegården eller Gellerupparken, hvor de ka' undgå at blive belastet af børn med samme verdensanskuelse som de selv ().« Der bliver godt nok affyret skud i nabolaget, men utrygheden spiller ingen stor rolle for Viemoses konstant distraherede fortæller.I stedet vendes ghettoens skrækscenarier på hovedet, så pilen peger tilbage på fortælleren selv, lige ind i familiens dagligdag: »Shit, her har været indbrud, tænker jeg, så snart jeg træder ind af døren, alle skabe står åbne, tøj og legesager ligger spredt over det hele, men de har ikke taget min iMac, og det er sgu da åndssvagt, har de så bare siddet og spist gammel havregrød ved lyset fra emhætten, de må sgu da ha' været retarderede, de tyve der.«.kultur@information.dk FEM BØRN PÅ RÆKKE OG EN FAR MED EN KØLLE Yahya Hassan Forfatter, i digtsamlingen ' Yahya Hassan'.Fakta: FAKTA Danmarks ghettolitteraturYahya Hassan: ' Yahya Hassan', Gyldendal, 2013.Morten Pape: ' Planen', Politikens Forlag, 2015.Ahmad Mahmoud: ' Sort Land - Fortællinger fra ghettoen', People's Press, 2015.Aydin Soei: ' Forsoning', Tiderne Skifter, 2016.Serien ' Små Bjerge af Beton' er udgivet af Aarhus Litteraturcenter og Jorinde &amp; Joringel i 2015 og tæller fem små bøger: Hanne Højgaard Viemose: ' Helhedsplanen'.Lars Bo Nørgaard: ' Vores 74 m2'.Mads Mygind: ' Jeg stiger på en bus ud til Gellerup'.Homan Mohammad Amin: ' Arabiske digte' (oversat af Hanna Donslund).' Vejret er grønt' med tekster fra skriveworkshops med områdets unge.FAKTA Danmarks ghettoerFem faktorer afgør, om et boligområde får plads på den ghettoliste, der mod slutningen af hvert år udarbejdes af Transport-, Bygnings-og Boligministeriet: lav arbejdsmarkedstilknytning, over 50 procent indvandrere og efterkommere fra ikke-vestlige lande, høj kriminalitet, lavt uddannelsesniveau og lav bruttoindkomst sammenlignet med resten af regionen. Hvis et boligområde stikker ud på tre af disse faktorer, får det status af ghetto.Kilde: trm.dk.
Ghettoernes parallelsamfund skal afvikles, hvis det står til statsministeren. Men hvordan ser livet blandt betonblokkene egentlig ud indefra? Vi har kastet blikket mod litteraturen, der de seneste år har budt på en lang række skildringer af Danmarks udsatte boligområder.
Ulla Vestergaard fra Thisted er en af dem, der i løbet af det seneste døgn har fået et opkald fra sin partiformand, Mette Frederiksen.Den socialdemokratiske spidskandidat fortjente en personlig lykønskning, fordi det - stik mod forventningen og til trods for et borgerligt flertal - onsdag morgen lykkedes hende at kapre borgmesterposten i den ellers blå kommune i Nordjylland.Fremgang til Socialdemokratiet og måske især en markant tilbagegang til Venstre, der mistede mere end 3.000 stemmer i forhold til ved det seneste valg, gjorde udfaldet. Og gav et resultat, der overraskede både partitoppen på Christiansborg og hovedpersonen i Thisted.»Der var flere gange i løbet af natten, hvor jeg tvivlede på, om det her kunne holde hjem. Men det lykkedes«, fortalte Ulla Vestergaard dagen derpå.Længere mod nord er socialdemokraten Birgit S. Hansen også godt tilfreds.Den siddende borgmester i Frederikshavn fik ikke færre end 14.774 personlige stemmer, som svarer til 42 procent af alle de krydser, der blev sat i kommunen. Til sammenligning fik Venstres spidskandidat, Jytte Høyrup, 448 personlige stemmer.Eller som Mette Frederiksen onsdag opsummerede sin tilfredshed med kommunalvalget: »Det er gået bedre, end vi havde turdet håbe«. Med næsten hver tredje stemme på landsplan er Socialdemokratiet valgets helt store sejrherre. Partiet er gået knap 3 procentpoint frem til 32,45 procent af det totale antal stemmer og har samtidig formået at omdanne fremgangen til borgmesterposter fordelt ud over hele Danmark.Socialdemokratiet har nu absolut flertal i 10 kommuner. Efter valget i 2013 var det tilfældet i 3. Samtidig er Dansk Folkeparti for første gang i partiets historie gået tilbage ved et kommunalvalg og har øget det i forvejen store spring mellem partiets succes lokalt og på Christiansborg.Også Venstre har indkasseret en lussing af de større.At det tegnede godt, turde Mette Frederiksen kun forsigtigt antyde, da hun tirsdag aften klokken 21 trådte frem på scenen til valgfesten for Socialdemokratiet i København. Tidspunktet var belejligt for en partiformand, for det var for tidligt til at konkludere noget som helst. Frederiksen lagde dog ud med at forudse, at det nok skulle blive en rigtig god fest i Amager Bio, inden hun brugte resten af taletiden på at takke for valgkampen, som hun selv har deltaget engageret i ved at besøge alle landets 98 kommuner.Skuffet bag en lukket dørEfter knus, kram og fotos med partifællerne vendte hun tilbage til sin valgbus og kørte til Christiansborg. Her fulgte hun sammen med blandt andre gruppeformand Henrik Sass Larsen, politisk ordfører Nicolai Wammen og sin særlige rådgiver, Martin Rossen, stemmeoptællingen kommune for kommune. Et par håndfulde mf'er var taget ud i landet for at bistå under de ofte dramatiske konstitueringer.Præcis som tilfældet var for de øvrige partiformænd, skulle Mette Frederiksens tilgængelighed for pressen senere på aftenen afhænge af partiets resultat. Der er ikke grund til at vise ansigt, hvis stemmerne svigter, og borgmesterposterne begynder at dryppe til andre partier. Det demonstrerede Kristian Thulesen Dahl, der blev bag en lukket dør og lod andre om at svare på kritiske spørgsmål om Dansk Folkepartis tilbagegang.Klokken præcis 00.45 var socialdemokraterne dog sikre nok på sejren til at lade en tydeligt glad Mette Frederiksen møde den indkaldte presse foran kontoret på Christiansborg. På det tidspunkt var størstedelen af stemmerne talt op, TV 2 Fyn havde lige bragt en overskrift om, at den socialdemokratiske borgmester, Peter Rahbæk Juel, ' knuser alle i Odense', mens der i Mette Frederiksens hjemby, Aalborg, tegnede sig et absolut flertal til Socialdemokratiet.»Vi bider os fast i både nogle historisk sikre socialdemokratiske byer, men det ser ud til, at vi begynder at vinde frem de steder, hvor vi ikke har haft så godt fat de senere år«, sagde Frederiksen.Et døgn efter at valgstederne lukkede, har Socialdemokratiet sat sig på 45 borgmesterposter, hvilket er 12 flere, end partiet havde i forgårs. Og et markant pænere resultat end i 2013, hvor 16 borgmesterposter glippede. Læg dertil, at partiet snupper en regionsformandspost fra Venstre, så S nu har posten i fire ud af de fem regioner.Borgmestre på jobjagtOmvendt er situationen hos Venstre, hvor en række borgmestre nu skal på jagt efter et nyt job.»Nå... den gik alligevel ikke, øv bøv...«, som en af dem onsdag skrev i en fællesmail, der ved en fejl også havnede hos Politiken.»Nu går jagten på et nyt job, så er der nogen, der kender nogen, der kan bruge en ' ung' mand, så send mig en PB (privat besked, red.)«, opfordrede han.Og det er ikke kun i den pågældende kommende eksborgmesters kommune, det er gået galt.79 mandater er røget, og på landsplan er partiet gået 3,5 procentpoint tilbage i forhold til ved 2013-valget. En tilsvarende tilbagegang fik Venstre ved valget til Europaparlamentet i 2014, og dengang lød det på valgaftenen fra en storsvedende formand, Lars Løkke Rasmussen: »Vi har fået en begmand af vælgerne.Det er vi nødt til at tage alvorligt«. Set i det lys var det bemærkelsesværdigt, at V-formanden tirsdag aften forsøgte at tale det foreløbige resultat op. Modsat Mette Frederiksen så han ikke grund til at vente på et endeligt resultat.»Alt tyder på, at Venstre har fået et flot valg«, som Løkke forklarede omkring midnat fra partikontoret i Søllerød.Han argumenterede med, at partiet landede på omkring en fjerdedel af stemmerne.Det endelige resultat lød dog på 23,1 procent på landsplan.Med sin midnatsoptimisme kan man sige, at statsministeren lavede en omvendt Helle Thorning-Schmidt. Hun gik ved kommunalvalget i 2013 tidligt ud og fremlagde valget som et nederlag for Socialdemokratiet - det skete på baggrund af såkaldte exitprognoser, der viste sig at være fejlagtige. Thorning-Schmidt holdt således på falske præmisser en ' tabertale', som partiet efterfølgende ærgrede sig gevaldigt over.Løkke kan til delvis undskylde sin optimisme med, at de store byer på det tidspunkt endnu ikke var talt op. Ser man på hovedstaden, gik partiet her 3,6 procentpoint tilbage efter et år præget af interne - og dog offentlige - stridigheder. Spidskandidat Cecilia Lonning-Skovgaard (V) væltede tidligere i år den nuværende Venstre-borgmester, Pia Allerslev, som spidskandidat.Det skete med formaningerne om, at der i hovedstaden var brug for en stærkere liberal profil for at høste hovedstadsstemmer.En strategi, som Allerslev dengang advarede kraftigt imod, da det ifølge hende risikerede at koste stemmer i den røde hovedstad. Det holdt dog ikke Lonning-Skovgaard fra ligefrem at lufte overborgmesterdrømme på sigt.På den baggrund er det måske ikke så underligt, at den detroniserede Pia Allerslev onsdag nøjedes med at skrive følgende på det sociale medie Twitter: »Tjaaaah...« efterfulgt af en skævmundet smiley.Helt anderledes var selvsikkerheden hos overborgmester Frank Jensen (S), der i fuld offentlighed begyndte at planlægge en konstituering med ham selv i spidsen som overborgmester, længe inden de sidste stemmer var talt op.Næstformand og finansminister Kristian Jensen (V) havde da også en anden udlægning af valget end Løkke, da han onsdag kommenterede resultatet for sit parti.»Det er altid skuffende for et parti at gå tilbage«, forklarede Jensen.I går over 3 procentpoint tilbage, er det ikke et rigtig dårligt valg? »Det er ikke et tilfredsstillende valg. Vi havde gerne set, at vi var gået frem, og vi synes egentlig, at når vi kigger på de resultater, vores borgmestre har leveret ude i kommunerne, så er der flere af dem, der fortjente et bedre valg end det, vi har fået lige nu«.En test af en højredrejningPå samme måde erkendte Kristian Thulesen Dahl onsdag, at valget var »utilfredsstillende« for Dansk Folkeparti.Siden partiet i 1995 blev stiftet, har fortællingen valg efter valg ellers lydt, at partiet hev stemmer fra Socialdemokratiet.Med valgresultatet tirsdag ser det umiddelbart ud til, at den vælgervandring kan være stoppet - i hvert fald t for en stund.Det sker efter et par år, hvor Mette Frederiksen uden nævneværdige protester fra sine partifæller har drejet sit parti markant til højre på DF's traditionelle hjemmebane, udlændingepolitikken.Ifølge professor i statskundskab på Aarhus Universitet Rune Stubager kunne valgresultatet for S og DF være et tegn på, at den socialdemokratiske højredrejning har hjulpet til at sætte en prop i et hul hos socialdemokraterne.»Det kunne det være en mulig indikator på«, siger Stubager, som dog understreger, at vi mangler mere detaljerede vælgervandringsanalyser, før man kan fastslå den konklusion.Han tilføjer, at der er 98 kommuner, og på den måde kan der være 98 forskellige forklaringer på valgresultatet.»Men det, de har til fælles, er, at de ligger i det samme land, hvor det er den samme såkaldte nationale valgvind, der blæser. Der er en afsmitning fra det nationale niveau, hvor det går lidt bedre for socialdemokraterne nu end omkring kommunalvalget i 2013. Det giver erfaringsmæssigt et boost fra det landspolitiske til det kommunale niveau«, siger han.Valgforsker på Københavns Universitet Martin Vinæs vurderer, at S denne gang har trukket stemmer tilbage fra DF, hvilket kan skyldes, at de to partier har nærmet sig hinanden.»Det tror jeg. Der er nok mange, der stadig ser DF som et alternativ til rød blok.Men når de så ser, at DF alligevel samarbejder med Socialdemokratiet, spørger de sig selv: Hvorfor ikke bare stemme på den ' ægte vare'?«.cecilie.lund@pol.dk .Fakta: KV17 Læs også:Her er Danmarks borgmestre efter KV17 Side 4 Frank Jensen styrker sin magt i en by i forandring Side 5 Ann-Grete og Gurli er ' selvfølgelig' skuffede Side 6 Holbæk får landets yngste borgmester side 8.OVERBLIK Sådan fordelte stemmerne sigSocialdemokratiet: 32,5 procent (+ 3) Venstre: 23,1 procent (-3,5) Konservative: 8,8 procent (+ 0,2) Dansk Folkeparti: 8,8 procent (-1,3) Enhedslisten: 6 procent (-0,9) Socialistisk Folkeparti: 5,7 procent (+ 0,1) Radikale Venstre: 4,6 procent (-0,2) Alternativet: 3 procent (+ 3) Liberal Alliance: 2,6 procent (-0,3) Nye Borgerlige: 0,9 procent (+ 0,9) Stemmeprocent: 70,8 procent Antal stemmer: 3.226.216.
Socialdemokratiet tæver Venstre i kampen om både stemmer og borgmesterposter. Imens får Dansk Folkeparti det første nederlag i partiets kommunalvalgshistorie.
Mette Lykke er tilbage. Bogstaveligt talt har hun taget et skridt tilbage fra en direktørstilling i det enorme amerikanske selskab Under Armour til nu at stå i spidsen for foreløbig 55 mennesker i en nystartet virksomhed på Amager.Men hun er også tilbage som iværksætter.Rigtig iværksætter. Dér, hvor tvivl og frustrationer går hånd i hånd med begejstring og passion.I juni havde hun første arbejdsdag som direktør i den danske iværksættervirksomhed Too Good To Go.»Der var flere ting, der fik mig til at forlade Endomondo og sige ja til Too Good To Go. Først og fremmest tænder jeg på missionen om at reducere madspild globalt. Det andet er den rejse, som det er at være iværksætter, og den energi, jeg får, når alt rykker hurtigt.« Mette Lykke blev landskendt som en af de tre stiftere af løbe-appen Endomondo, der for alvor tog fart og blev en international succes i begyndelsen af det indeværende årti. I 2015 blev virksomheden solgt til den amerikanske sportstøjsvirksomhed Under Armour for 575 millioner kr.Nu er hun så i Too Good To Go. Hun er tilbage i en rigtig iværksættervirksomhed. Den blev grundlagt i slutningen af 2015 af fem venner, og omdrejningspunktet er et koncept, hvor mad og måltider i overskud fra restauranter og butikker sælges via en app i stedet for at blive smidt ud.Kampen mod globalt madspild er en drivkraft for Mette Lykke. Ifølge Too Good To Go selv har virksomheden siden lanceringen i 2015 reddet over 1,5 million måltider fra at ende i skraldespanden, og virksomheden har en mission, der ikke blot handler om at tjene penge, men også handler om at skabe en sundere og mere bæredygtig verden.»Det er fuldstændigt nødvendigt for mig at være drevet af et større formål, hvis jeg skal bruge det meste af min vågne tid på et projekt.Verden skal helst få det lidt bedre, hvis man får succes. Jeg mener helt grundlæggende, at hvis man som iværksætter får mulighed for at vælge et projekt, der har et ædelt formål, så vælg det!« Hun peger på, at det især er afgørende i hårde tider: I de første knap to år i Endomondos levetid arbejdede stifterne uden løn og havde vanskeligt ved at overbevise investorer om ideen. Hver weekend tog Mette Lykke og hendes medstiftere ud til motionsløb og forsøgte at sælge ideen om en løbe-app til motionsentusiasterne.»Her er det godt med et formål, der giver mening, og hvor man føler, at det er for vigtigt at stoppe.«.En »hamrende kaotisk« tidI oktober sidste år rykkede Mette Lykke ind som investor i Too Good To Go sammen med bl. a. den dansk IT-millionær Preben Dam gaard for at sætte blus under vækstambitionerne.Netop de store ambitioner krævede en erfaren direktør.Det blev så Mette Lykke, der nu har været i gang på fuld tid i den danske startup siden juni.»Det er rigtigt sjovt og samtidig hamrende kaotisk. Det er jo en virksomhed, der har skabt vækst på meget kort tid, og der er 30 projekter i gang hele tiden. Der er stort set ingen processer, der er sat i system sådan et sted.« Over det seneste år har folkene bag Too Good To Go skabt en international virksomhed, der allerede har etableret sig i Storbritannien, Frankrig og Tyskland, Norge, Schweiz og Danmark.Firmaet har nu 55 ansatte og aftaler med 4.000 butikker, restauranter og hoteller.Efter salget af Endomondo i 2015 blev alle stifterne mangemillionærer, og Mette Lykke valgte at blive siddende som direktør i Endomondo som en del af den Baltimore-baserede virksomhed Under Armour, der omsatte for 4,8 milliarder dollar i 2016.Her styrede og dirigerede Mette Lykke Endomondo samt den amerikanske app Map My Run fra Danmark, mens hun i perioder flittigt rejste til USA og dagligt holdt videomøder med kollegerne på den anden side af kloden.»Det allervigtigste er at blive ved«I foråret var hun på barsel, og i den periode blev det tydeligt, at Endomondo var ved at være et afsluttet kapitel for hende: »Jeg kunne efterhånden godt mærke efter ti år i virksomheden, at Endomondo skulle have en i spidsen, der var mere begejstret end mig.« Hun opfatter det selv som helt naturligt.Endomondo er ikke det samme sted længere.Det er en anden virksomhed, og en del af et meget større maskineri i Under Armour.»Jeg adskiller mig ikke fra andre iværksættere.Jeg vil gerne bestemme det meste, men når det er sagt, var min periode i Under Armour-koncernen en god oplevelse, og jeg oplevede at blive taget alvorligt i et meget stort selskab. Men det er anderledes end at sidde i en mindre virksomhed, hvor der eksekveres, to minutter efter at en ny beslutning er blevet truffet,« siger hun.Passionen for iværksætteri har ud over Too Good To Go også ført Mette Lykke til i rollen som dommer i Berlingskes iværksætterkonkurrence Business Boost. Og hun er ikke tvivl om, hvad det bedste råd er til nye iværksættere: »Det allervigtigste er at blive ved. Giv ikke op. Bliv ved. Selv når det ikke ser ud som om, der er en vej, så er der altid noget, man kan gøre. Jeg har nægtet at acceptere nej fra kunder. Det kræver vedholdenhed at være iværksætter. Man skal være tål modig på den lange bane, men hamrende utål modig på den korte bane.«.mja@berlingske.dk Fakta: BLÅ BOG: METTE LYKKE Rytteren, der rider på en succesMette Lykke Ravn er født i 1981 og opvokset i Ringkøbing-området. Mette Lykkes mor var daglig leder i den lokale rideklub, hvor Mette Lykke fra en ung alder gik til hånde og dyrkede ridning på konkurrenceplan. I de senere ungdomsår arbejdede hun i det byggemarked, som faderen ejede.I 2000 begyndte Mette Lykke på statskundskab på Aarhus Universitet og efter endt uddannelse i 2006 tog karrieren fart som konsulent hos McKinsey &amp; Co.Efter et år i konsulentbranchen forlod Mette Lykke McKinsey sammen med to kolleger for at grundlægge Endomondo. Ideen var at skabe en motionsapp, så løbere eller cykelryttere kunne registrere deres ruter.I 2015 solgte stifterne Endomondo til amerikanske Under Armour for 575 mio. kr.Mette Lykke fortsatte som direktør hos Under Armour i afdelingen Connected Fitness, hvor hun havde ansvaret for Endomondo samt den amerikanske app Map My Run. Tidligere i år begyndte hun som administrerende direktør i virksomheden Too Good To Go.Mette Lykke er gift med Mads Ravn.Ægteparret har to børn.TOO GOOD TO GOToo Good To Go er stiftet i slutningen af 2015 af de fem venner Thomas Momsen, Klaus Pedersen, Adam Sigbrand, Brian Christensen og Stian Olesen.Konceptet i Too Good To Go går ud på, at brugere af appen ved lukketid kan afhente mad, der er tilovers i butikker og restauranter til en billigere pris. På den måde slipper udbyderne for at smide mad i skraldespanden.Formidlingen og betalingen foregår via appen og virksomheden tjener penge ved at tage en mindre procentdel af beløbet. I oktober 2016 gik Preben Damgaard, Mette Lykke og Birgitte Aaby ind i selskabet med en tocifret millioninvestering.BUSINESS BOOST Dommere og iværksættereFem dommere skal udvælge ti iværksættere i Berlingske Business' nye Business Boost-konkurrence, som skal give den danske iværksætterkultur et skub. Til at begynde med præsenterer vi juryen, som selv er superiværksættere.Martin ThorborgHan blev kendt for at skabe og siden sælge jubii. dk, gik ud af skolen efter 9. klasse og har siden solgt virksomheder for hundredvis af millioner kroner.Mette LykkeFitness-appen Endomondo står for mange iværksættere som et ikon: Salget til en amerikansk sportstøjsgigant indbragte over en halv milliard kroner. Mette Lykke fulgte med i handlen, men det var ikke lykken for hende. Direktøren har forladt sit livsværk for at finde iværksætter glæden igen med anti-madspild-appen Too Good To Go.Louise Ertman BaunsgaardStifteren af Letz Sushi solgte først halvdelen og så hele forretningen.Nu står der stresscoach og business angel på visitkortet. Louise Ertman Bauns gaard søger efter ildsjæle, navnlig kvinder, der mangler sparring til en idé, der kan gøre en forskel i samfundet og samtidig skabe en god indtjening. Første investering er i uddannelsessystemet Knowmio.Christian StadilVi kender ham som Mr. Hummel, men familievirksomheden Thornico indeholder et næsten uoverskueligt væld af selskaber inden for et utal af brancher fra rederier over maskiner til fødevarer. Alligevel har Christian Stadil plads til flere gode ideer til porteføljen. Han er en meget erfaren og meget aktiv investor i en bred vifte af iværksættervirksomheder.Rasmus SchmiegelowDet var drømmen om pengene, som først fik Rasmus Schmiegelow til at droppe jobbet som succesfuld advokat i Mærsk og blive selvstændig.Så kom et nederlag, der lærte ham flere ting, end nogen uddannelse kunne have gjort - og ballasten til bagefter at få succes med Goodiebox og til at hjælpe andre iværksættere gennem HippoCorn.
Mette Lykke har sagt farvel til livsværket Endomondo og direktørposten i et internationalt selskab for at begynde forfra i en ung virksomhed på Amager. Hvis man som iværksætter får mulighed for at vælge et projekt, der har et ædelt formål, så vælg det, lyder opfordringen.
Det slår næsten aldrig fejl. I det øjeblik han fortæller sin borddame, at han forsker i depression, vender stemningen. Det lyder da utrolig trist, siger hun gerne, men han svarer altid: Nej, tværtimod. Det er noget af det mest livsbekræftende.Den 60-årige professor i klinisk psykiatri og overlæge ved Psykiatrisk Center Glostrup Poul Videbech læner sig tilbage i stolen og slår smilende ud med armene." Der er stadig mange forkerte forestillinger om, hvad depression egentlig er, og alle har en historie og en holdning.På den måde kan det være et lidt trættende felt, jeg har valgt, men jeg mener faktisk, at det først og fremmest er livsbekræftende at kunne hjælpe et dybt fortvivlet menneske til et bedre liv." Han ser ud over Amager og Øresund og hele vejen til Sverige, hvor vartegnet Turning Torso blot er en streg i luften.Det er få måneder siden, at han og hustruen flyttede ind i den nybyggede lejlighed på 11. sal, og han har stadig ikke helt vænnet sig til den formidable udsigt.Det er sådan en, der giver anledning til at tænke dybt og gøres status.Eksempelvis over 25 års stædigt arbejde for bedre at forstå den menneskelige psyke og forbedre behandlingen af særligt depression.Det er en bittersød status. For udviklingen er ikke helt gået, som den kunne have gjort, mener han. Der er formentlig kommet flere psykisk syge, behandlingen står i stampe, og debatten om og synet på de ramte bliver stadig mere forplumret af farlige holdninger og forkert viden." Danmark er et u-land i vores tilgang til psykisk sygdom, især depression," siger Poul Videbech. " Vi ved meget mere i dag end for 25 år siden om, hvad der forårsager sygdommen, og hvad vi kan gøre ved den, men vi gør det ikke. I stedet diskuterer vi og famler rundt - ofte ud fra en primitiv higen efter det hurtige fix.Der er opstået en hel industri af mennesker, fagfolk og lægfolk, der mener at have svaret på gåden om depression, og det gør mig så vred. For der er ikke noget enkelt svar, intet hurtigt fix. Der er kun et langt, sejt træk, men tidsånden er ikke til det besværlige og langsommelige, og konsekvensen er, at en hel masse mennesker har det dårligere, end de kunne have det." Poul Videbech er normalt en besindig mand. Han er typen, der har det allerbedst på gåture langs vandet med hustruen Mette og deres fire hunde eller fordybet i forskning, der kræver tålmodighed. Kollegerne beskriver ham som usædvanligt vedholdende og ydmyg over for det, han ser som sin vigtigste opgave: at finde ud af, hvad der skal til for at fungere godt som menneske.Det er derfor med en vis tøven, han siger ja til at fortælle om, hvad han er rundet af, og hvad der driver ham, for det er ikke ham, men arbejdet, der er vigtigt, siger han. Men for helt at forstå hvor dybt hans frustration over den mangelfulde indsats over for de depressionsramte stikker, må man nødvendigvis søge tilbage til tiden, hvor hans værdier, livssyn og passion for arbejdet blev grundlagt. Og dermed skal man helt tilbage til barndommen i Brabrand, en forstad til Aarhus.Her voksede han op med to yngre søstre i et hjem præget af nærvær og nysgerrighed.Som barn blev han konstant stimuleret af kulturelle oplevelser af forældrene, en psykiater og en børnehaveklasselærer, der tog deres børn med ud i Europa for at se ridderborge og museer, og som skabte en kultur i familien, hvor det var naturligt at interessere sig for litteratur, musik og videnskab." Mine forældre prioriterede familien over alt andet og var oprigtigt optagede af at give os noget, man vel kan kalde klassisk dannelse. Vi blev opdraget til at være nysgerrige på verden, ordholdende og engagerede i det, vi foretog os. Vi blev introduceret til alt muligt, og for mig betød det, at mine interesser stak i mange forskellige retninger, men de stak altid dybt. I gymnasiet kaldte de mig ' Poul Videbegærlig'," fortæller han.Han kastede sig blandt andet over akvaristik. Her genskabte han vandmiljøer fra helt bestemte steder i verden, hvor kun helt særlige dyr kunne leve og få unger, og det krævede indgående kendskab til både kemi, planter og dyreliv.Fotografering blev en anden hovedinteresse, især makrofotografering, hvor han kunne tage billeder af et insekts øje og forstørre det op. Ude i garagen var det dog de kemiske forsøg, der optog pladsen. Her læste han om, hvordan man fremstillede forskellige stoffer og forsøgte at gøre det efter. Det var dybt seriøst, men det blev også til flere gevaldige stinkbomber og en række eksplosioner - både planlagte og dem, der i dag ville få ham arresteret, fortæller han leende.I gymnasiet tog interessen for computere og datalogi mere og mere over.Allerede i folkeskolen havde han og et par kammerater fået lov til at rode lidt med de store maskiner på universitetets it-center, og hurtigt blev han dygtig nok til at programmere for sin far og andre forskere på universitet, der havde behov for at lave beregninger og kurver over deres data. Det gav samtidig " Poul Videbegærlig" mulighed for at suge til sig af alle de forskellige forskningsfelter." Jeg kunne være gået i mange retninger," forklarer han. " Det eneste, jeg vidste med sikkerhed, var, at jeg ikke skulle være psykiater som min far. Jeg ville være kemiker, men han overbeviste mig om, at der var masser af kemi i psykiske sygdomme, og at det felt havde langt flere facetter end kemien, men det argument, der blev afgørende, var nok, at jeg inden for psykiatrien kunne hjælpe folk.Jeg kunne lære at forstå den menneskelige psyke og derigennem finde måder at gøre en reel forskel for dem, der var faret vild." At det blev depression, der kom til at få hans hovedfokus gennem alle årene, skyldtes dog en tilfældighed. Da han som ung læge gik stuegang, mødte han inden for kort tid to kvinder med svær fødselsdepression. De skulle være ovenud lykkelige, men ville bare dø, og Poul Videbech var forbløffet, forfærdet - og dybt fascineret. Hvordan kunne psyken tage kontrollen over et menneske på denne måde? Og fascinationen blev ikke mindre af, at behandlingen af de to kvinder fik helt forskellige resultater.Den ene fik en normal tilværelse, den anden tog sit liv." Jeg er drevet af lige dele nysgerrighed og indignation," forklarer han. " Jeg er fagligt nysgerrig efter at forstå, hvad der skaber sygdommen, hvorfor den ser ud til at tage til i vækst, og hvilke behandlinger der virker på hvem. Og så er jeg indigneret over, at der ikke gøres mere for de ramte. Jeg var engang indkaldt til et møde med et politisk udvalg under regeringen, der var dybt overrasket over at høre, hvordan mange med en depression faktisk bliver helbredt og kan fungere normalt. De troede, at depression automatisk førte til førtidspension. Jeg var lykkelig for det møde, for i min naivitet troede jeg, at de nu ville give flere penge til behandlingen, men i stedet gjorde de det sværere at få førtidspension. Det møde blev desværre ret kendetegnende for mange politikeres tilgang til psykisk sygdom." Han er for alvor ved at tale sig varm nu. Argumenter, tal og grafer flyver gennem luften, som stod han foran et hav af skeptikere, men han har simpelthen svært ved at begribe, hvorfor under halvdelen af alle med en svær depression har fået medicinsk behandling, og hvorfor vi ikke satser mere på psykoterapeutisk behandling, som fint kan kombineres med den øvrige behandling.Han forstår heller ikke, hvorfor hver femte med svær depression aldrig har søgt læge. Hvorfor denne underbehandling, når vi ved, at 90 procent af dem, der tager deres eget liv, har en psykisk sygdom? Halvdelen har en depression! Hvorfor diskuterer vi i det hele taget ikke behandlingen af depression mere, når sygdommen koster dobbelt så mange liv som trafikulykker? " Cirka 600 danskere tager deres liv hvert år. Det svarer til, at to passagerfly faldt ned i Kastrup hvert år. Skete det, ville vi undersøge på kryds og tværs, hvordan det kunne ske, men selvmordene får ikke meget opmærksomhed, og det skyldes nok, at politikerne er i vildrede.Men det behøver de ikke være, for forskningen viser klart, hvad der skal til: kurser til de praktiserende læger, politifolk og folk i det sociale system, så de bliver bedre til at se i tide, hvornår folk har en depression. Det er ikke svært, og forskningen viser, at vi med den indsats alene kunne mindske forekomsten af selvmord og selvmordsforsøg med mindst en tredjedel! Tænk lige på, hvor mange liv det ville påvirke." I gen slår han opgivende ud med armene, men smilet vender hurtigt tilbage, for modstanden er også en del af hans drivkraft. Når fagfolk hævder, at det mest af alt er tidens diagnosekultur, der skaber de mange tilfælde af depression og stress, finder han energi i at insistere på faktisk at undersøge sagen og finde ud af, hvad der rent faktisk gør folk syge.Når endnu en selvudnævnt terapeut forsøger at sælge sin behandlingsmetode som det nye vidundermiddel, kaster hans sig straks ind i debatten. Og når han hører, at almindelige mennesker stadig har den opfattelse, at en depression er det samme som at være virkelig ked af det, siger han: Nej, det er langt mere kompliceret end som så.Måske valgte han i sin tid depression som sit hovedfokus, fordi han vidste, at sygdommen er en gåde, han aldrig helt kan løse, siger han. Der vil altid være spørgsmål og svar at grave sig ned i. Hovedsigtet er dog - selvfølgelig - at gøre hans til, at færre har det skidt, og at opfattelsen af dem, der har det skidt, ændrer sig." Psykisk sygdom er forfærdelig, men den kan også være en ressource. Jeg synes, vi generelt undervurderer, hvad vi kan lære af lidelsen og de mennesker, der bærer den med sig. Personligt har jeg især lært at være ydmyg over, hvad livet kan bringe. Og jeg er talrige gange blevet inspireret af de mange, der formår at håndtere deres alvorlige sygdom.Mange psykisk syge formår at få en god tilværelse trods svær sygdom, men vi har en meget stereotyp opfattelse af, hvad det gode liv er, og hvad menneskeligt værd består af. Den hersker især inden for arbejdsmarkedet, hvor det er svært at finde job, hvis man ikke fungerer 100 procent, og den hersker inden for sundhedsvæsenet, hvor fordommene også florerer. Jeg håber, vi snart indser, hvor meget vi kan gøre for at forebygge og behandle psykisk sygdom, og at vi snart stopper op og spørger os selv: Hvad er det, vi gør galt i vores samfund, når flere og flere har det psykisk dårligt? Vi kan ikke bare lukke øjnene og benægte, at der er et problem."henriksen@k.dk Fakta: Tre hurtige til Poul VidebechHvordan kan vi blive verdens lykkeligste folk, når hver femte rammes af depression? Det er cirka hver femte i næsten alle kulturer, der på et tidspunkt i deres liv får en depression, så det ser ud til at være et livsvilkår. Desuden måles lykken jo hos de lykkelige, og her er det høje tillidsniveau i Danmark formentlig en af hovedårsagerne til, at så mange føler sig så lykkelige.Vurderer du, at der kommer flere, færre eller det samme antal depressive i fremtiden? Flere undersøgelser peger på, at omfanget er steget siden 1950' erne, men inden for de seneste 10 år er kurven fladet ud. Vi kan samtidig se, at folk bliver ramt stadig tidligere i livet af depression, og det kan betyde, at sygdommen har længere tid til at bide sig fast og til at komme tilbage i. Det kan forklare stigningen.Føler du, at du har gjort alt, du kunne, i bekæmpelsen af depression? Slet ikke! Jeg bruger tre fjerdedele af min tid på at søge penge til forskning, og den tid kunne jeg have brugt på at forske og få ny viden. Der er så meget mere, jeg kunne gøre, men jeg møder de samme vilkår som alle andre: Jeg mangler tid, penge og ro.Poul VidebechFødt i 1956 i Viborg. Uddannet cand. med. fra Aarhus Universitet i 1983. Har været ansat på sygehuse i blandt andet Grenaa, Odder, Randers, Aarhus og Bispebjerg. Blev dr. med. i 2005 på en afhandling om hjernens forhold ved svær depression. Blev professor i klinisk psykiatri i 2007 ved Aarhus Universitet og i 2015 ved Københavns Universitet, hvor han har stået i spidsen for at etablere et nyt forskningscenter for affektive lidelser i international klasse i Region Hovedstadens Psykiatri. Han vil blandt andet forske i nye behandlinger for de patienter, hvis meget svære depression ikke reagerer på almindelig behandling. Desuden har han arbejdet psykoterapeutisk med depressionsbehandling i mange år.Gift med Mette Videbech, der er afdelingssygeplejerske. Sammen har de tre voksne børn.
Som barn rodede Poul Videbech med akvarier og farlige kemikalier for at forstå, hvordan verden hang sammen. De seneste 25 år har han forsøgt at forstå den menneskelige psyke, men det kniber med at skabe fremskridt i bekæmpelsen af depression. Og det er især vores utålmodige kultur, der står i vejen, mener professoren.
Fantasien kendte ingen grænser, da det verdensomspændende sæbekassebilvæddeløb Red Bull Soapbox Race blev afviklet i Danmark for første gang.Alt lige fra rumfartøjer, fiskekuttere, sørøverskibe, kampvogne og til et Franz Jäger-pengeskab havde fundet vej til Botanisk Have i Aarhus, der lagde græs og asfalt til det alternative racerløb, hvor kreativitet og showmanship bliver belønnet i lige så høj grad som evnerne til at styre de ofte ustabile skrammelkasser over målstregen.Men inden de godt 40 sæbekassevogne overhovedet kom så langt, skulle de overvinde den ca. 15 meter høje startrampe, der gav sæbekassebilerne masser af fart på, og længere nede ad den 300 meter lange bane skulle bilerne også leve op til energidrikkens slogan om, at Red Bull giver vinger, da to ramper og en snørklet chikane skulle forceres.Og lad det være sagt med det samme, ikke alle biler klarede skærene.Skibbrud kort efter startBlandt dem, der måtte give opgive at gennemføre på fire hjul, var Team Makrellen, bestående af 23-årige Morten Petersen, 27-årige Mark Rawe og 24-årige Jonas Neessen. De tre gymnasiekammerater fra Esbjerg havde med egne ord medbragt lidt af hjembyen til sæbekassevæddeløbet i Aarhus, for deres bil var udformet som en fiskekutter.»Vi har set videoer af løbene fra udlandet, og det ser altid rigtig sjovt ud. Så da vi opdagede, at løbet kom til Danmark, så måtte vi bare deltage.Men vi føler os godt nok lidt snydt, for startrampen her ser godt nok noget vildere ud i virkeligheden end på videoerne,« fortalte en lettere nervøs skipper Morten Petersen før start.Han skulle efter planen have styret drengens skib sikkert i havn i bunden af Botanisk Have sammen med Mark Rawe som førstestyrmand, men selvom bilens udseende og drengenes præsentationsshow i waders fik flotte karakterer af dommerne med Aarhus-borgmester Jacob Bundsgaard (S) og tidligere Formel 1-racerkører Nicolas Kiesa i spidsen, så måtte drengene dog hurtigt erkende, at deres sæbekassebil på en ramme af træ og uden nævneværdig affjedring ikke stod distancen.Hjulophænget knækkede af lige efter startrampens stejle fald, og drengene måtte løfte skibet til målstregen under stor jubel fra de flere tusinde tilskuere, der overværede løbet. Andre deltagere måtte overvinde spektakulære styrt, inden de kunne komme over målstregen.Solidt håndværk fra MorsEt af de hold, der derimod klarede skærene i overbevisende stil, var vikingeholdet Team Dannebåd fra Mors.»Vi tænkte egentlig først på at udforme sæbekassebilen som en champagneflaske, men vi syntes, det kunne være federe at lave et vikingetema, så derfor endte vi med at bygge en båd,« forklarede Nicolai Kibsgaard, en af de seks barndomsvenner i Team Dannebåd, før start.De seks morsingboer havde brugt weekenderne i sommerferien på at svejse stellet til bilen sammen og bygge bilen op som en imponerende vikingebåd med dragehoved.»Vi går efter at vinde alle kategorier: Flotteste bil, vildeste show og hurtigste tid. Der er ingen grund til at stille op, hvis man ikke går efter at vinde,« sagde Team Dannebåds co-driver Demir Kepic kækt inden start.Og optimismen skulle vise sig velbegrundet, for vikingeskibet fra Mors klarede alle forhindringer og sejlede i mål i delt bedste tid. Og da de seks morsingboer oven i købet scorede stilmæssige topkarakterer fra næsten alle dommerne, så tog de sejren i den første danske udgave af Red Bull Soapbox Race.»Hold nu op, hvor var det fedt. Det er lige så sjovt, som det ser ud,« lød det fra en begejstret Demir Kepic til BT, kort efter Team Dannebåd var kommet i mål.jves@bt.dk '' Startrampen ser godt nok noget vildere ud i virkeligheden Morten Petersen, skipper på Makrellen.
SÆBEKASSELØB Seje sæbekassebiler indtog Aarhus, da Botanisk Have i Aarhus søndag var omdannet til racerbane og fartglade tosser dystede på tid og opfindsomhed i vakkelvorne  fartøjer.
Politi: Den mand, der skærtorsdag blev fundet død i voldgraven ved en haveforening i København, er en 47-årig svensker.Sagen efterforskes som drab, oplyser politiet fredag. Tre mænd, der beskrives som muskuløst byggede, efterlyses af politiet som mistænkte i sagen. De angives alle til at være cirka 30 år. To af dem har kort brunt hår, mens den sidste er skaldet.Angiveligt er forbrydelsen begået onsdag aften, hvor den 47-årige uden tilladelse overnattede med en ven i haveforeningen Vennelyst ved voldanlægget ved Christiania.Ifølge obduktionen blev han udsat for slag og spark, ligesom dødsårsagen er kvælning ved drukning, oplyser politiet/ ritzau/.

Det kan først blive en rigtig fest her på Jorden, når vi udviser respekt for de aftaler, vi har indgået med hinanden om at bevare dyr.Side 35.
FÆLLED.
Sangerinden Julie Maria er tilbage efter en lang pause. I 2012 hittede hun med albummet »Kom«. Efterfølgende holdt hun en pause fra musikken, inden hun i foråret 2017 vendte tilbage med sit nye album, »Danse til vi dør«. Albummet byder på en samling af sange, som er blevet til i den periode, hvor sangerinden ikke var i rampelyset.Sangene er alle inspireret af, at man skal have lysten til at skabe kunst, før det kan blive rigtig godt.Til koncerten kan man som support opleve Per Worm. Det koster 125. kr.og billetter findes på ticketmaster.dk.Julie Maria Beta, Øresundsvej 6, 2300 Kbh S I aften kl. 21.
Musik.
Gulddreng offentliggør sin største koncer t til dato. ' Model'-sangeren kan opleves 2.februar i Royal Arena, hvor han lover at stille op sam-men med ' nogle af landets allerdygtigste musikere o g skabe den største og vildeste et-års fødselsdagsfest for Royal Arena'. PR-FOTO.

Copenhagen Opera Festival har dagligt en miniopera et nyt sted i byen. Her kan man bl. a. opleve tenoren Rasmus Jupin (med høj hat) som jaloux gøgler i Ruggiero Leoncavallos ' Bajadser'. Foto: Ólafur Steinar Gestsson

Filminstruktøren Woody Allen gjorde sig som musikant i den gamle amagerkanske biograf. Sammen med sine glade musikalske legekammerater præsenterede han det danske publikum for energiske udgaver af gamle New Orleans-numre. Hyggelig hyldest til livsglæden og jazzens udspring, når ellers hr.Allen ikke sad og småsov på scenen.Traskende kom vi. Fra alle verdenshjørner mod den gamle biograf, der nu har adresse på Øresundsvej, men som i sin tid vendte vestibulen mod den mere celebre Amagerbrogade. For at høre den verdensberømte filminstruktør Woody Allen vise sine færdigheder som klarinettist udi genren New Orleans-musik, altså ur-jazzen; der hvor det hele begyndte, efter sigende i en ufrugtbar køkkenhave i New Orleans.Og i en time og næsten tre kvarter sad vi og vippede med foden, taktfast, til gamle, kendte og ukendte, schlagere fra dengang, man kaldte sorte mennesker noget andet end i dag, og hvor disses musik var frygtet, foragtet og farlig på grund af dens uhørt kropslige karakter og ryggesløse rytmik.Det var en hyldest til den gamle jazz, fremført af en gruppe ældre herrer, hvis kærlighed til musikken man på intet tidspunkt havde grund til at betvivle. Så man kan ikke andet end give topkarakter for entusiasmen, indlevelsen og energien.Og det selv om aftenens hovedperson, den på film altid så neurotisk plagede og livstrætte auteur fra Manhattan i New York City, indimellem sad så musestille med klarinetten hvilende på det ene af de magre lår, at man oprigtigt troede, at han sad og sov enten den korte eller den helt lange søvn.Det gjorde han imidlertid ikke. Igen og igen vågnede han op til dåd, satte sit instrument for munden og spillede på livet løs. Med fynd og klem. Samt en embouchure, der ville få enhver musikpædagog til at flå sig afmægtig i håret og det tydelige forbillede, Sidney Bechet, til at rotere i sin grav med samme hast som en vaskemaskine i centrifugalmode.For Allen er ikke nogen stor musiker.Hans teknik er ikke noget at skrive hjem om. Til gengæld har han en meget personlig tone, der veksler mellem det staccato-hakkende med indbyggede pludselige hyl og det moderat bløde, de fleste forbinder med klarinetten.Hans solospil er monotont, forudsigeligt og uambitiøst. Men han gør sit bedste, og mere kan man ikke forlange af noget menneske, heller ikke selv om man måske gerne ville. Ligegyldigt hvilke sange han og bandet foredrog, lød klarinet-soliene ens. De samme fraser, de samme variationer, de samme dansetrin.MEN DET HANDLEDE så ikke om hverken virtousitet eller visioner. For i bund og grund er projektet tilbageskuende og musealt. Allen og hans muntre musikanter hylder musikken, som den var. Som de voksede op med den, lyttede til på skrammede shellak-plader, spillet på gamle skrumler af grammofoner. Og det gjorde d'herrer med en næsten uhørt ærbødighed og tydelig passion.Man kunne høre kærlighed til den sorte begravelsesmusik i hver en tone, hvert et lick og klik. Når et par af dem oplod røsten og foredrog tekst, var det - trods stemmepragt som bedrøvede begravelsesgæster - med glæde i stemmen. Selv om ordene til ' My Old Kentucky Home' lød som menuen på en diner i Brooklyn, og de lige så godt kunne have sunget navnene på sandwiches og varme retter.Livsglæde er en central del af jazzens musikalske nerve. Og det havde den allenske septet godt fat i. Når de sad der på deres stole, og Allen indimellem vippede så lystigt med foden, at man frygtede for, at at han skulle tabe både sko og sokker, stod det klart for enhver, at når de spiller, er de 100 procent i live. Og så til helvede med, at de fleste gymnasielærerorkestre, der spiller i diverse gågader og til byfester verden over, kan matche dem musikalsk.Det er nemlig ikke en kamp om at overgå Tisvildeleje Stompers i teknik eller originalitet.Det handler om at være til stede i musikken og dermed verden.Så fødderne hos publikum talte hele tiden deres eget tydelige sprog. De vippede, gjorde de.Så det - efterhånden som bandet fik spillet sig varme, og klangen blev hedere, og soliene sine steder dristige med små frække swingfigurer og narrestreger - gyngede godt. Som var vi der, hvor det hele udsprang fra, i 1920' ernes forfærdelige dybe Sydstater.Da vi forlod stedet, nynnede mange mildt og medlevende med på ' Easter Parade', for den fik vi også en jazzende version af fra Allen og gutter. Sødt. Og man kan sige: Vel er det ikke Bourbon Street, og vel er ingen af de glade gentlemen sorte legender som Armstrong, Kid Ory eller Sidney Bechet. Ikke desto mindre er det på sin plads at sige: Jazzen er kastet. Og tak for den.henrik.palle@pol.dk Når de sad der på deres stole, og Allen indimellem vippede så lystigt med foden, at man frygtede for, at at han skulle tabe både sko og sokker, stod det klart for enhver, at når de spiller, er de 100 procent i live.
CPH JAZZ FESTIVAL Den klarinetspillende filminstruktør fra New York var forudsigelig og uambitiøs i Amager Bio, men han gjorde sit bedste.
Side 7. 

»Mon ikke de følger med, hvis vi bare begynder at gå?«. 

Der har været meget mørke i Kira Skovs liv den seneste tid. I februar mistede hun sin mand Nicolai Munch-Hansen, der døde, tilsyneladende som følge af en uheldig blanding af stoffer og alkohol. Og for ganske nylig døde hendes far.Men det er ikke mørke, man fornemmer på vej til kolonihavehuset, hvor der stadig står Skov og Munch-Hansen på lågens skilt - det er snarere hygge og varme.Huset ligger ved siden af en plads, der tidligere rummede en købmand, en legeplads og nogle borde og bænke -et ånderum og humlefyldt vandhul for den københavnske arbejderklasse.Klassisk kolonihave.I dag rummer pladsen en blandet økologisk købmand og café, der lige så godt kunne ligge i et af de hippe brokvarterer på den anden side af Kalvebod Brygge.Kira Skov vil gerne tale om sit nye, ambitiøse pladeprojekt. Men hun har frabedt sig spørgsmål om mandens død. Der er stadig mange ting, der skal bearbejdes. Og sådan vil det være meget længe, siger hun. Hun har heller ikke noget ønske om at bruge sin sorg til at flage for sit nye album.Vi taler lidt om Kira Skovs enorme Bob Dylan-plakat, der har fulgt hende i årevis. Nu hænger den på toilettet.B ob synger ' Death is not the end'.Det er naturligvis tilfældigt, men hvis man vil, kan man finde en form for symbolik i titlen på Kiras nye album ' In the Beginning'. Det gælder om at komme videre.»Vi flyttede herud til kolonihaven i sin tid for at give Morgan muligheden for frihed. På Vesterbro skal man være meget over sine børn,« siger Kira Skov, da hun er blevet enig med sig selv om, at den nye filterkaffemaskine fungerer tilfredsstillende.Morgan er hendes og Nicolai Munch-Hansens fireårige søn.»Jeg har været ekstra mor for Nicolais datter Nora, siden hun var to et halvt. Når børnene er små, er man nødt til at følge med dem på legepladsen, når man bor et sted som Vesterbro.Herude kan Morgan løbe frit rundt til sine legekammerater. Det er trygt. Man har fornemmelsen af, at folk passer på hinanden. Som barn havde jeg selv brug for at have mit eget hemmelige liv,« siger Kira Skov, der er vokset op i Rødovre og Valby.De hemmelige livKira Skovs nyeste album ' In the Beginning' tager udgangspunkt i en helt anden form for hemmeligt liv.Først var det bare en løs snak mellem to kolleger og veninder, den estiske musiker Maria Faust og Kira Skov selv.Faust drømte om at opsøge ufortalte historier i nogle gamle russiskortodokse kirker i skovene i det sydlige Estland. Hendes mormor er vokset op i et Estland under først nazisternes og senere kommunismens åg, hvor religionen var forbudt. Især i de første årtier efter Sovjets reelle annektering af Estland.»Maria er vokset op med, at hendes mormor som troende katolik måtte leve et hemmeligt liv. Hun hørte først om Jesus, da hun var otte år gammel. Det er svært at forestille sig, ikke? De gamle kirker, der i dag mere eller mindre er i ruiner, har huset nazister og flygtede russere under kommunisterne. De har fungeret som våbenlagre og skjulesteder for prostituerede.« Efter sit seneste album ' May Your Mind Explode a Blossom Tree' stod Kira Skov og manglede en idé til et projekt, der kunne præsenteres som værende originalt for diverse økonomiske støtter og sponsorer.Og voila: en pladeindspilning i en kirkeruin i en estisk skov. Kan det blive mere originalt? Tidslommen i det forladte land De to veninder planlagde et roadtrip fra hovedstaden Tallinn mod syd. I januar 2016 kørte de af sted gennem landet i en lejet bil. De fik set en del træer. 50 pct. af landet er dækket af skov.»Det er et vildt projekt at køre gennem de her skove. Jeg havde virkelig fornemmelsen af at være kommet til det forladte land. Hvor er alle mennesker henne? Vi kom ind på steder, der kunne være en scene i ' True Detective'.Steder, hvor der bare er jord som gulv og en grill i hjørnet. Og et træ, der voksede op gennem loftet.Det så virkelig spooky ud.« En dag lykkedes det af finde en kirke, som stadig blev brugt til messe.»Vi var til en messe i en af de nedlagte kirker en tidlig januarmorgen i frostvejr. Vi havde det som om, vi kom ind i en tidslomme, hvor tiden var gået i stå. Præsten stod med røgelsespinde, hvis røg blandede sig med hans og vores frostånde. Der var gamle damer på over 80 år, der stod i kulden og sang - og blev ved med at synge. Det var fuldstændig magisk.Det virkede så fremmedartet, at vi dårlig turde spørge præsten, om vi evt. måtte låne kirken til vores projekt,« fortæller sangeren.Men præsten viste sig at være imødekommende, og inviterede dem hjem til sig selv, hvor han i øvrigt holdt fødselsdagsfest. Efter nogle timers samvær tilbød han at ringe til det parlamentsmedlem i Tallinn, der kunne give tilladelsen til at bruge kirken. Og så var det ellers af sted i den lejede bil til politikeren.»Han virkede ret skeptisk i begyndelsen.Jeg kan godt forstå ham.Der kommer vi, en præst og to vildt fremmede musikere en søndag, og vil låne en ruin til at optage musik i,« siger Kira Skov med et stort grin.»Jeg havde en intuitiv fornemmelse af, at det ville være det rigtige. Jeg fandt ind i mit eget indre liv, prøvede at se mig selv som historiefortælleren i et scenarie, der udspillede sig i det der maleriske miljø,« tilføjer hun.Allerede ti måneder senere stod kirken klar til at optage albummet.Produceren Mark Howard, der også producerede Kira Skovs og Marie Fiskers ' The Cabin Project', byggede på rekordtid et studie i kirken.Mark Howard har arbejdet sammen med Bob Dylan, Tom Waits og Iggy Pop Hvordan i al verden lokker man ham til at bygge et pladestudie i en glemt del af Baltikum? »Jeg lærte ham at kende, da han miksede min plade ' The Railtrain, the Meadow, the Freeway and the Shadows' i 2008. Vi holdt forbindelsen ved lige. Han var ret vild med en video, jeg og Marie Fisker lavede, hvor vi synger en Johnny Cash-sang.Pludselig en dag skrev han og spurgte, hvornår vi skulle i gang med at arbejde.Jeg skyndte mig at slå til,« siger Kira Skov.Forsinket af mandens død Det estiske eventyr har været dyrt. Et studie skulle bygges. Musikere flyves til Estland, blandt andre Kira Skovs faste samarbejdspartner, hendes nu afdøde mand Nicolai. En ting var selve processen, skrivning og indspilning. Selve finishen og forberedelserne til udgivelsen blev forsinket, da Nicolai Munch-Hansen pludselig døde.»Der er ikke ret mange penge i branchen i dag. Et så ambitiøst pladeprojekt kræver, at man søger penge, man er nødt til at være effektiv.Jeg kan godt blive lidt træt af mig selv indimellem, fordi det kræver så meget salgsarbejde at præsentere sit projekt for de fonde, man søger støtten fra. Jeg skal promovere mig selv hele tiden. Det har været afgørende for, at jeg har kunnet leve af det. Plus et treårigt arbejdslegat. Det gav mig et frirum til at takke nej indimellem,« siger Kira Skov.Efter dødenDer opstår en lille pause i samtalen.Kolonihavehusets beboer har brug for lidt luft. Hun vil helst ikke fremstå alt for hellig, forstår man. Hun har prøvet en enkelt gang at gå på kompromis - i en Johnny Cash-musical, hun var med i sidste år.»Jeg kunne godt lide idéen om at tage udgangspunkt i musikken i stedet for at hænge i en trapez som i andre teaterkoncerter. Det var bare ikke særlig sjov. Jeg elsker Johnny Cash, men jeg sagde også ja, fordi min løn kunne være med til at finansiere mit projekt i Estland, som der jo ikke nødvendigvis er en kæmpe kommerciel værdi i. Men jeg er vant til at være min egen chef. 90 forestillinger for en, der har det svært med gentagelse... Og det med at have en instruktør... Det er vist ikke lige mig,« hun ler og tilføjer: »Sådan er det nogle gange. Man må lave handler med sig selv.« Det nye album er optaget i en kirke.Er du selv religiøs? »Det spirituelle... Jeg vil ikke udelukke noget. Jeg vil ikke sige, at jeg ikke har en tro, men jeg har ikke en defineret tro. Jeg er ikke kristen i traditionel forstand. Men jeg tror på, at der er flere dimensioner. Det er selvfølgelig noget, jeg beskæftiger mig meget med lige nu... efter Nicolai.Hvad sker der? Er der et liv efter døden? De tanker har jeg aldrig haftfør.Det er noget, der tager meget energi fra mig lige nu,« siger Kira Skov og sukker. Holder en lille pause.Svigt og tilgivelseDet er ingen hemmelighed at forholdet til hendes far tidligere har været anstrengt. For fire år siden fortalte hun blandt andet i Gaffa, hvordan faderens bedrag i hendes barndom, der senere førte til forældrenes skilsmisse, har lejret en latent følelse af svigt i hende. Men som hun efter hans død mindedes på instagram med ordene: ' Du levede et hårdt liv, men din fantasi var fantastisk og du tændte kreativiteten i mig som barn. Du var elsket af mange. Selvom du ofte var væk, var dit aftryk stort. Må kærlighedens vinde bære dig over på den anden side.' Musikken på det nye album er som Kira Skov selv siger måske ikke let tilgængelig. Men den er fyldt med lag og stemninger. Og temaer som svigt, forsoning og tilgivelse udsprunget af en oplevelse for enden af Østersøen.»De temaer, vi arbejder med er jo klassiske religiøse temaer, som samtidig er universelle. Tilgivelse. Det kan være at tilgive et land for at underkaste sig et regime, som i Estland.På den anden side kan det jo også handle om at tilgive sig selv for at underkaste sig sin mor. Og din mor kan underkaste sig en mand. Fra det helt nære til det store,« siger Kira Skov.Det er ved at være slut med interviewet.Og ved at være tid til det nære. Der skal skydes nogle billeder, og Kira Skov skal hente sønnen Morgan i en børnehave i det nærliggende boligkvarter.»Det er et godt sted. Multikulturelt.Børn har godt af at lære, at livet er nuanceret.«.jae@bt.dk Når børnene er små, er man nødt til at følge med dem på legepladsen, når man bor et sted som Vesterbro.Herude kan Morgan løbe frit rundt til sine legekammerater. Det er trygt. Man har fornemmelsen af, at folk passer på hinanden Det spirituelle..Jeg vil ikke udelukke noget. Jeg vil ikke sige, at jeg ikke har en tro, men jeg har ikke en defineret tro. Jeg er ikke kristen i traditionel forstand.Men jeg tror på, at der er flere dimensioner. Det er selvfølgelig noget, jeg beskæftiger mig meget med lige nu... efter Nicolai...Fakta: Kira SkovFødt i 6. juni 1976. I februar i år mistede hun sin mand Nicolai Munch-Hansen, der også er far til sønnen Morgan.Som 17-årig rejste Kira Skov til London, hvor hun mødte den 17 år ældre guitarist Eve, som hun fulgte til USA. Hun flyttede tilbage til Danmark i 2002.Hendes første band Kira &amp; The Kindred Spirits markerede sig hurtigt som liveorkester med Skov som dynamisk kraftcenter.I den store offentlighed blev Kira Skov for alvor kendt ved at synge duet med Lars H. U. G. til Rock'n'royal i 2004 umiddelbart før brylluppet mellem kronprins Frederik og kronprinsesse Mary.I 2007 blev Kira &amp; the Kindred Spirits opløst. Kira Skov forfulgte en solokarriere i samarbejde med sin mand Nicolai Munch-Hansen.Sammen med trip-hop-stjernen Tricky har hun i 2008 optrådt på festivaler i Europa, Japan, Korea og Rusland.I 2008 udkom Kira Skovs første soloplade ' The Rail Train, the Meadow, the Freeway and the Shadows'.I 2013 udgav Skov sit tredje soloalbum ' When We Were Gentle', der også udkom i Tyskland, Frankrig, Polen, Japan og Taiwan.Hendes nummer ' Now I Know' fra 2015 bliver spillet i tv-serien ' Bones'.
INTERVIEW  Bare to og en halv måned efter hendes mand Nicolai Munch-Hansens død, er sanger Kira Skov klar med et nyt album ' In The Beginning'. Et album, der tog hende til et sted, hvor tiden stod stille.
Hvis du har besøgt Pumpehusets Byhave i denne uge, har du måske set et særligt syn på scenen: en påfugl af en mand. Klædt i en flammende gul og orange fjerdragt med en stor hovedprydelse på toppen og en tamburin i hænderne. Mardi Grasindianeren Tanio Hingle er i København som en særlig gæst under den 10 dage lange Fringe Jazz Fest under Copenhagen Jazz Festival. Ibyen møder ham en formiddag før en øver for at høre, hvad han egentlig er for en størrelse.»Hey, jeg er selv kun ved at lære det«, siger Tanio Hingle afværgende og griner en hæs, men hjertelig latter.Den 47-årige amerikaner er jazzmusiker, trommeslager og ægte neworleansindianer - eller injun, som han selv kalder det., og han er vokset op med fjer og rytmer om ørerne.Mardi Gras-indianere, eller indian masking, er en fast del under Mardi Graskarnevallet i New Orleans hvert år. Delt op i stammer danser og spiller de gennem byens gader, altid parat til at udfordre en anden stamme til en kamp på sang og blær, hvor deres enorme, hjemmesyede paillet-og perlebesatte fjerdragter er deres fornemmeste våben.Dragter, de har brugt størstedelen af både de lyse og mørke timer i det foregående år på at kreere, og som kun lever denne ene dag om året. Hvor indianerånden får lov til at tage over.Bom. Bom bom-bom. Bom-bom. Med fingrene slår Tanio Hingle en rytme an på bordet foran os. Det er hverken første eller sidste gang under vores snak, at talen glider bort, og musikken tager over.På sit drævende neworleanske messer han en indianer-krigssang.Let's go get ' em/Let's go get ' em Mardi Gras morning Let's go get ' em/Let's go get ' em Here comes my gang.Gadekamp for blærerøveDet hele begyndte hjemme på familiens bord, hvor onklens indianerdragt lå fremme. Tanios bedstemor sad bøjet over den, som hun gjorde dag efter dag, opslugt af sit arbejde. Onklen havde et fuldtidsjob, så det var begrænset, hvor ofte han selv kunne hjælpe til.Men der var ingen vej udenom - dragten skulle være færdig til Mardi Gras. Det var langtfra unormalt i kulturen, at man brugte 12 timer om dagen, 364 dage om året, for at kunne nå at være færdig med sin dragt, og nogle gange måtte familien hjælpe til.Bedstemoren var dog gammel, og synet var ikke, hvad det havde været, så selv om Tanio kun var 7-8 år, måtte han hjælpe til, når synålen skulle trådes.»Og en dag sagde hun: »Her, knægt, tag den her nål og kom i gang med at sy - ellers når vi det ikke!«, og få år efter var det min egen dragt, jeg sad med«, siger Tanio Hingle.»Jeg blev hurtig opslugt af det hele - af kulturen, af musikken, af rytmerne. Det er jo heller ikke for ingenting, at jeg er trommeslager i dag, vel?«. Som Mardi Gras-indianer er man en del af en af 38 stammer, der typisk finder deres oprindelse i den del af byen, man kommer fra. Nogle navne giver sig selv.7th Ward kommer for eksempel fra det syvende distrikt i byen, mens andre bare er farverige og fantasifulde, som The Wild Magnolias, Black Cherokee, Morning Star Hunters og Golden Arrows.Selv er Tanio Hingle en del af Yellow Pocahontas, hvor han har rollen som flag boy.»Vi er typisk 15 medlemmer af en stamme, og hvert medlem har en titel. Du har spy boys, det er dem, der går og holder udkig efter, om andre stammer er på vej mod os, når vi er på gaden under festlighederne.Det fortæller de så til flag boys, som mig, der så signalerer til vores trail chief, som giver besked videre til big chief og little queen og deres livvagter, wild boys«. Der er ingen, der ved, hvor og hvornår stammer tørner sammen under Mardi Gras, for det er ultimativt stammernes big chiefs, høvdingerne, der bestemmer, hvilken rute man går, alt imens musikken spiller, og man gejler sig op til kamp.»Vi slås ikke rigtigt - i hvert fald ikke længere - og nu foregår det hele med sang og musik, og man forsøger at overgå de andre stammer i udklædning og hån«, siger han og indskyder: »Det værste, der kan ske, er, hvis man har sjusket med sit kostume. Så risikerer man, at ens rivaler nægter at stoppe op og kæmpe, men i stedet bare går videre«. Historien bag indianerstammerne og deres fest har dog ikke altid været så fredfyldt.Slavernes indianerhyldestNothing but trouble/Injuns here they come Nothing but trouble/Nobody run Nothing but trouble/I gotta have it.Det er de færreste Mardi Gras-indianere, der har egentligt indianerblod i årene.Ikke desto mindre har det altid været en del af den afroamerikanske kultur i ' The Big Easy', New Orleans.Det er vanskeligt at spore, præcis hvornår de farvestrålende indianere reelt blev en del af livet omkring Congo Square i New Orleans. Det, der senere blev til karnevalsfesten og tilløbsstykket Mardi Gras, som vi kender det i dag med kulørte parader, kast med perlekæder og gadefest.Nogle mener, at det begyndte som et udtryk for de sorte slavers hyldest til de indianerstammer, der ofte tog bortløbne slaver til sig. Andre mener, at traditionen kan spores tilbage til Buffalo Bills Wild West Show.De forskellige stammer lod gerne årets indestængte frustrationer og gamle rivaliseringer komme til udtryk på festdagen, hvor det både var nemt at finde sit mål, der var på gaden for at feste, og at gemme sig i menneskemængderne bagefter.Det var først, da Allison ' Tootie' Montana kom til, big chief for Yellow Pocahontas og The Monogram Hunters, at blodsudgydelserne holdt op.Med sin kraftfulde karisma og sine farvestrålende kostumer satte han gennem 1950' erne alt ind på at ændre Mardi Gras fra en voldens dag til en festdag blandt stammerne, og blandt dem blev han kendt og hyldet som Chief of Chiefs, ' høvdingernes høvding', helt frem til sin død i 2005.»Dengang var det bandekrig, må du forstå, men sådan er det heldigvis ikke længere. Nu slås vi med fjer i stedet for næver. Det andet er vi alligevel blevet for gamle til«, siger Tanio Hingle.Indianerånden tager overEvery year, at carnival time/We make a new suit Red, yellow, green, purple or blue/We make a new suit Tanio Hingles dage som helhjertet indianer under Mardi Gras er ovre. De sidste 15 år af sit liv har han dedikeret til jazzmusikken, og så har der ikke været tid til at bruge 364 dage om året på at sy kostume.»Men jeg havde brug for at komme tilbage.Tilbage til Mardi Gras-ånden«, siger han. Det er derfor, at han nu spiller i jazzbands verden over iført indianerdragten.»Men det er en showbusiness-dragt nu. Jeg laver ikke en ny hvert år, ikke længere«, siger han, mens han med lidt besvær hiver den enorme orange dragt op af sin rejsekuffert. Den er et virvar af fjer, pailletter, rhinsten og perler, hvor forskellige motiver er broderet.»Hver dragt fortæller en historie«, siger han og peger på de forskellige motiver.»Her er en little queen ved at tage rød maling i ansigtet. Det er krigsmaling.Hun skal i kamp«. »Den her hedder ' sæt ørnen fri'«, siger han og peger på et motiv af en indianer, der rækker udstrakte arme imod en stor fugl.»Det her er indianeren, der får fat på en djævel«, siger han om en figur, der holder en økse i den ene hånd og et hvidt, bloddryppende hoved i den anden.Det ligner umiskendeligt en Ku Klux Klanhætte? »Ja, man må jo udrydde djævelen, ikke?«, griner han hæst.Det er svært at forestille sig, at en dragt, der har taget så lang tid at sy, kun får lov til at leve én enkelt dag, for så at blive gemt på loftet, smidt ud eller endda skåret op, så ingen andre kan få fingrene i den, så snart Mardi Gras er ovre.»Men sådan er det. Sådan skal det være.Ud med den! Jeg gider ikke kigge på den dragt længere, gider ikke risikere at lade mig inspirere af den til næste års dragt. Alt det, der skete med den, er alligevel overstået. Det er fortid«, siger han.»Dragtens ånd skal være noget specielt hvert år, du må ikke gøre det halvhjertet.For når du får dragten på, forsvinder alt andet. Så tager indianerånden over«.ibyen@pol.dk Når du får dragten på, forsvinder alt andet.Indianerånden tager over.Fakta: Fringe Jazz Fest i PumpehusetStudiestræde 52, Kbh. V 14. juli kl. 23.30. Brass Band Battle 15. juli kl. 23.30. Late Night New Orleans Party feat. Soul Brass Band.
20 minutter igen, så er tøjet tørt. Og så af sted Når man lever som Mardi Gras-indianer, som Tanio Hingle har gjort det meste af sit liv, arbejder man på sit kostume 12 timer om dagen, 364 dage om året. For ellers er der ingen af de 37 andre indianerstammer, der vil hilse på én, når festen starter i New Orleans.
Det nye energianlæg i København søger entreprenører til etablering af tagpark og skibakke på toppen 5. 
Udbud.
Et nostalgisk bindingsværkshus er efterladt midt på Amerika Plads i det nyudviklede Nordhavn. Rundt om er rejst massive husblokke og høje tårne og blot få forretninger.Når man en råkold vinterdag står der, kan det være svært at forstå, hvad der var tanken med denne nye bydel i havnen.De nye områder i Nordhavn, Sydhavn og Carlsberg Byen kommer ikke med en fiks og færdig følelse af naturligt opstået by. De er for det meste ferske og føles som forstæder, der er flyttet ind tæt på byen, selv om de har klassiske bykvaliteter som torve og pladser, hvor byliv ville kunne udfolde sig.Man har sørget for at blande funktionerne, så der både er erhverv og bolig i de nye bydele - så der altid er nogen hjemme - og der reserveres plads til restauranter og cafeer. Alligevel føles de ikke befolkede.Ældre bydele har mange forskellige lag af funktioner, men opleves ofte mere homogene i deres materialekarakter end de nye, mursten er jo fremtrædende lige fra Østerbro til Sydhavn og fra Amagerbro til Nordvest.På Amerika Plads har de store tætte bebyggelser hver sit klare materialeudtryk.Her er et kobberhus, et hus i grøn zink, et i gule mursten og et hus i hvid puds med kulørte skillevægge på altanerne og et klædt i mørke skiferplader.Her er en mangfoldighed i form og materialer.Det er, som om husene er blevet klædt på til at give det indtryk, som mangfoldigheden af beboere og funktioner, hvis en sådan mangfoldighed havde været til stede, skulle have givet.Men beboerne er forholdsvis ens. For det kræver store gager eller penge på kistebunden at bo i de nye huse. Men det er hverken arkitektur eller programmering, der er den største forskel på nye og gamle bydele. Det er tiden.De historiske lag, de mange begivenheder, der afsætter sig i en by som en vifte af funktioner og identitet, kan man ikke bare skabe på en gang.Den tiltrækning, de gamle brokvarterer har i dag, er resultat af en massiv investering i byfornyelse. I 1980' erne stod mange lejligheder tomme på Nørrebro, de kostede ingenting. Og for 400 år siden ville ingen flytte over på den anden side af havnen til den nybyggede bydel Christianshavn. Man måtte lokke med skattefritagelse.Alle steder har deres historie, og den kan man kun vente på. Heldigvis er nogle nye bydele født med fortrin i den retning.Carlsberg Byen og Nordhavn har en fortid som henholdsvis bryggeri og erhvervshavn at trække på. Masser af gamle bygninger giver områderne en kroget struktur. Ikke som følge af en fiks og færdig idé, men som følge af historiens knopskud.Det ensomme hus i bindingsværk på Amerika Plads er også et sådant tegn på historie, og den store skala i bebyggelserne henviser til Frihavnens gamle lagerbygninger.Groteske fugle i pladsens lygtepæle hilser på gotikkens gargoiler. Historie er der masser af, og den har haft betydning for udformningen af bydelen, men den er nogenlunde lige så nært forbundet med livet i boligerne, som den europæiske arkitekturhistorie er med Disneyland.Den er blot et krydderi drysset over forlystelserne.Når samtlige huse er nye eller nyrenoverede, mangler bydelen patina. Ikke blot i sine materialer, men også i sin funktioner. Fødder skal gå ad gaderne og rundt om hjørnet, der hver gang tilføjer nye lag til en menneskelig erindring, som langsomt former sig til en idé om, hvad man kan bruge lige dette hjørne til. Graffiti skal males og fjernes, en bænk sættes op, en mund skal kysses, og et træ skal plantes og vokse sig stort og sætte skygge.Det er et slid at lave en god bydel, og det er i høj grad indbyggerne, der skal gøre det. Med hverdagen.karsten.ifversen@pol.dk Det er et slid at lave en god bydel, og det er i høj grad indbyggerne, der skal gøre det Der plejer at være mange vinter-og morgenbadere, men lige nu løber kloakvandet vist ned i havnen ved en fejl, så det skal der lige styr på Anja Berit Beyer, beboer Moar, der er ikke nogen mennesker Lille pige til sin mor.Fakta: Ivan Riordan Boll1. Nordhavn. Født 1992. Under uddannelse som fotojournalist.»Nordhavn er for mig et skørt sted, hvor passagererne fra Oslo-færgen møder direktøren fra en mellemstor virksomhed, som parkerer sin BMW et sted med havudsigt. Bydelen er fuld af kontraster og spændende at fotografere, fordi den ikke har fundet sin form endnu. Folk er flyttet ind, men byggearbejderne er ikke rykket ud«.Lasse Kofod2. Carlsberg Byen. Født 1990. Uddannet fotojournalist i 2017.»Carlsberg er et gennemtænkt byprojekt, der skal fordre livet. Men hvordan kommer vi til at leve, når andre bestemmer rammerne? Hvor er anarkien - som i Folkets Park, der blev bygget af lokale? Carlsberg er et Ikea-samlesæt, som de første er flyttet ind i. Snart er det bygget færdigt. Hvad så nu?«.Brian Berg3. Sluseholmen. Født 1970. Uddannet fotojournalist 2010. Freelancer og husfotograf i byggefirmaet Logik og Co.»Jeg er selv vokset op i Munkebo i Kolding (på ghettolisten). Vi børn havde en kæmpe frihed og kærlighed fra de voksne, og jeg fik samme oplevelse i Sluseholmen. Men alle de der børn bliver også teenagere en dag, og det burde de bekymre sig mere om end at sætte hundelorte forbudt-skilte op over det hele«.Fejl og fakta 30.12.2017:Inskriptionen ' Laboremus pro patria', der står over Elefantporten på Carlsberg, var oversat til det noget kommanderende »arbejd for fædrelandet« på side 8 i Ibyen i går. En læser med styr på sin latinske grammatik påpeger, at vi har at gøre med en særlig form af jussiv, en hortativ konjunktiv - en indbyrdes opfordring - så den korrekte oversættelse er den mere gemytlige ' Lad os arbejde for fædrelandet'.Fejl og fakta 05.01.2018:Det europæiske hovedkvarter for FN havde vi placeret i København på side 3 i Ibyen fredag 29.12., men det ligger i Genève. FN Byen i København rummer kontorer for 11 FN-organisationer.
De nye bydele er sikkert rigtig skønne om 100 år. Indtil da må man slå sig til tåls med, at deres lag af historie er en fernis.
For kun 56 norske kroner plus forsendelse kan man blive ejer af et stykke afføring på størrelse med en skumbanan. Og vi taler her ikke om dagens tilbud i fetichbutikken, men om mange millioner år gamle forsteninger af afføring, såkaldte koprolitter. Min nye koprolit er efterladt af en skildpadde eller krokodille for ca.50 millioner år siden. Den ligger i amagerhylden og ligner præcis det, den er. Bare meget hård.Lignende liebhaveri kan købes på www.geotop.no, der om lidt sætter årets geologiske julekalender til salg. 24 forskellige småsten - undskyld, mineraler - i fint norsk julepapir til nørden i dit liv.Det er langt bedre, end det lyder.
Shopping.
Bach Gruppen har netop solgt 97 ungdomsboliger og en butik i et stort projekt i København. ... Side 4-6.  

To mænd er blevet stukket med en kniv på Amagerbrogade i København.Den ene er stukket i armen, mens den anden er stukket i låret, oplyser politiet, der har sigtet en mand for grov vold Knivstikkeriet fandt sted omkring klokken 00.45 natten til i går, da to grupperinger stødte sammen på Amagerbrogade i nærheden af nummer 209.Den centrale efterforskningsleder ved Københavns Politi Jesper Beuschel oplyste tidligt i går morges, at politiet har været massivt til stede i området efter knivstikkeriet, og at de foreløbig har anholdt en person.- Vi har en idé om, hvem der er i den gruppe, der ankom til stedet. Og vi har også en fornemmelse af, at en del af de involverede er kendt af politiet, siger Jesper Beuschel.De to sårede har begge været forbi skadestuen, men de er sluppet med overfladiske stik, oplyser efterforskningslederen.Politiet ved endnu ikke, om der er tale om én eller flere gerningsmænd.Den anholdte er efter afhøring blevet løsladt. Han er sigtet for grov vold, oplyser den centrale efterforskningsleder Youssef Lharraki senere i går.Den sårede søgte sammen med en hjælper tilflugt på en vandpibe-café tæt ved gerningsstedet.- Lidt over midnat hører vi noget råb og noget tumult, og så er der en af de ansatte eller en af vores gæster, der ser en blødende mand komme hen mod caféen.- Vi tager ham ind. Der opstår selvfølgelig lidt panik inde på caféen, og vi lukker den af. Vi hjælper ham, der bløder, og får tilkaldt politiet, siger Walid Saad, der ejer caféen, til Ritzau.

FRANK JENSEN BRINGER NYT FORSLAG I SPIL 6. 

Der er ingen tvivl om, at dagens brandvarme Side 9-pige får alt, hvad hun kan, ud af sommerferien.Jamie er ikke helt tosset med de svingende og sjældent høje temperaturer i det danske sommerland.Derfor skaber hun helst sommer-minderne uden for landets grænser.- Sommerferien går helt klart ud på, at man skal have fornøjelsen af nogle rejser og opleve verden... Og Sydens kyster! For Jamie byder sommerens sol ikke kun på oplevelser og rejser, en god ferie byder også på nemlig gode snacks og det helt rigtige soundtrack. Med omkvædet ' When I'm with you, all I get is wild thoughts' er stilen lagt.- Jeg elsker sodavands-is og sommerhittet ' Wild Thoughts' med Rihanna, forklarer hun.jfs.

57 ° 65,21' N 12 ° 57,47' Ø »Climb and maintain, one, two thousand!« »Fly heading zero niner zero!« Der er luftfart i lommeformat på flyvepladsfælleden. 

Chok i aftes - fundet af cyklist. 

TORSDAG DEN 26. OKTOBER var en trist dag for Kenya. 10 år efter det blodige valg i 2007 var Kenya igen præget af vold ved omvalget til præsidentposten. Den siddende præsident, Uhuru Kenyatta, vandt valget den 8. august med 54,27 procent af stemmerne. Det blev bestridt af oppositionslederen, Raila Odinga, fra National Super Alliancen, der hævdede, at den uafhængige valgkommission (IEBC) var blevet manipuleret til fordel for Kenyatta, hvorefter Kenyas højesteret den 1. september annullerede valget.Det var ikke kun en trist dag for Kenya, men også for idéen om liberalt demokrati i Afrika, hvor Kenya var udråbt som et forbillede på et ungt, stabilt demokrati.I 1934 forlod Karen Blixen Kenya.I filmen " Out of Africa" (" Mit Afrika") fra 1985, der bygger på Blixens bog " Den Afrikanske Farm" fra 1937, var en af hendes sidste gerninger at bede det britiske kolonistyre om at give farmens jord tilbage til Kikuyu-folket.MÅSKE VAR KAREN BLIXENS BØN et forvarsel om de tvister, der kom til at præge koloniernes kamp for selvstændighed udadtil og indadtil om statshed og stammekrige om jord og magt. Hvorfor? England og Frankrig trak i 1916 grænser fra Middelhavet til Den Persiske Golf. Kenya var fra 1920 til 1963 kronkoloni i det britiske imperium.I Kenya er årsagerne til urolighederne konstitutionelle og politiske. Valget i 2007 medførte over 1000 døde og 650.000 internt fordrevne. Odingas luo-milits blev mistænkt for etnisk udrensning, og kikuyu-militsstyrker blev mistænkt for folkedrab på luo-og luhyagrupper planlagt af vinderen Mwai Kibaki.Striden mellem de etniske grupper går tilbage til afkoloniseringen, hvor briterne gav store dele af jorden til kikuyustammen.Det skaber i dag et interetnisk sikkerhedsdilemma om retten til jord. Formelt er Kenyas styreform et elektoralt demokrati, men i dag er det et semiautoritært regime.FOLKERETLIGT SKETE transitionen fra kolonistat til selvstændige stater i den omvendte rækkefølge af de vestlige demokratier, der havde tilkæmpet sig substantiel statshed, før de fik formel suverænitet og blev optaget i FN. FN-pagtens artikel 2.1 anerkender folkenes lige ret til selvstændighed. At Catalonien påberåber sig denne ret, er en politisk sag, der ikke strikt konvergerer med folkeretten.Kolonistaterne fik tildelt de jure ekstern suverænitet og blev optaget som suveræne stater i FN, før de fik intern de facto-suverænitet og reel statshed: demokratiske statsinstitutioner, der deler magten, der udøves af regeringen, som kontrolleres af en fri presse og uafhængige domstole, såkaldt pluralisme.I litteraturen er der enighed om, at konstitutionalisme er mere end en konstitution, nemlig begrænset magtudøvelse, som det for eksempel er indskrevet i den danske grundlovs paragraf 3 om magtdeling. Annulleringen af augustvalget var en demokratisk sejr for en uafhængig domstol som forsvarer af en ung forfatning. Eller sådan så det ud, indtil Kenyatta misbrugte sit voldsmonopol til at intimidere oppositionen, National Super Alliancen i det nordlige Kisumu, hvor jeg var på studietur med Forsvarsakademiet i 2012. En dag besøgte vi en politistation. Næste dag var der tumult ved vores hotel, som fortsatte i 2013 efter valgsejren den 4. marts til Kenyatta, der også blev bestridt af Odinga.OMVALGET DEN 26. OKTOBER 2017 skulle have forhindret en gentagelse af det " stjålne" valg i 2007, hvor Kibaki samtykkede i at dele magten med oppositionen.Det eneste eksempel i det postkoloniale Kenya på et alternativ til winner takes it all-valgsystemet, som for eksempel eksisterer i USA, der ikke er proportionalt repræsentativt. I Kenya er præsidentens magt ikke begrænset af checks and balances som i USA eller af et folketing ligesom i Danmark, hvor regeringsformen er indskrænket monarkisk.Troen på, at domstole kan løse tvister af ren politisk karakter, såsom valg, kaldes judicialization of politics og på dansk " juridikalisering". Forskydning af megapolitik til højesteret er en ny trend i folkeretten, der er et tveægget sværd, da det på den ene side er et bolværk mod en regering, der ikke vil dele magten - som Kenyattas - og på den anden side kan det skabe urealistiske forventninger om, at domstolene kan løse alt, der vedrører kernen i en stats identitet, formel og substantiel suverænitet.Tilliden til en uafhængig, uangribelig højesteret var stadig tårnhøj, da chefdommer David Maraga kaldte dommerne sammen den 24. oktober for at tage stilling til, om omvalget igen skulle udskydes på grund af vold og trusler mod oppositionen efter august-valget. Kun to ud af de syv dommerne dukkede op, så høringen måtte opgives, da der ikke var de fornødne stemmer. Dagen før var bodyguarden for dommer Philomena Mwilu blevet dræbt, og lederen af valgkommissionen kunne ikke garantere for valgets troværdighed. Dette fik Odinga til at trække sig som kandidat og boykotte valget.Og sådan endte denne kamp om konstitutionalisme og substantiel statshed: forsøget på at håndhæve principperne om et gennemsigtigt valgsystem, frie, fair valg overvåget af valgobservatorium og højesteret og beskyttelse af civile mod vilkårlige overgreb, som er kernen i suverænitet.I 2008 BLEV en koalitionsregering dannet, og Kenyas konstitution blev vedtaget ved en folkeafstemning i 2010, der decentraliserede magten fra Nairobi til regionerne.Men valget i 2017 er et symptom på, at valgloven og magt misbruges etnisk, da kenyanerne stemmer kollektivt ud fra etnisk tilhørsforhold. Konstitutionelt design for multietniske samfund er svært at skabe og efterleve. Vi må huske på, at Kenyas grundlov er ung modsat Danmarks grundlov af 5. juni 1849. Vi fik først demokrati i praksis med indførelsen af negativ parlamentarisme i 1901, og sikring af en ligelig repræsentation af forskellige anskuelser blandt vælgerne, da de fem f'er fik stemmeret: fruentimmere, fjolser, frihedsberøvede, fattiglemmer og folkehold. At få Kenyatta til at påtage sig et ansvar for at beskytte sin befolkning og dommerne er op ad bakke. Kenya var med til på FNtopmødet i 2005 at vedtage den moralskpolitiske forpligtelse for ansvaret for at beskytte befolkninger mod folkedrab, forbrydelser imod menneskeheden, krigsforbrydelser og etnisk udrensning.Det er ikke sket. Siden valget den 8.august har regeringsstyrker begået omfattende vold mod oppositionen. Kenya bløder igen.Juridikalisering er en global trend, der udspringer af tre forbundne processer: spredningen af juridisk jargon til den politiske sfære såsom straffrihed, efterprøvelse af grænser for lovgivende og udøvende magt og troen på, at domstole kan bilægge tvister over en stats raison d'etre: identitet, grundlovs-og nationsopbygning.Et led i juridikaliseringen er tidligere generalsekretærer ved FN KofiAnnan og Ban Ki-moons tiltag til i samarbejde med den internationale straffedomstol (ICC) at bekæmpe straffrihed; Efter valget i 2007 blev Kenyatta, dengang vicepremierminister, anklaget af ICC for folkedrab.Sigtelsen frafaldt i 2014, da vidner døde og forsvandt på mystisk vis.Kenyatta er formelt erklæret ny præsident.Odinga fortsætter kampen for demokrati og ansvarlig regeringsførelse i Kenya, som også bjergtog mig, da jeg besøgte Karen Blixen House i Ngong Hills - de fem knoer, hvor hun gødede jorden til kaffe og ord til kommende romaner.Må den endelige vinder blive fred og retfærdighed i Afrika.Det var ikke kun en trist dag for Kenya, men også for idéen om liberalt demokrati i Afrika, hvor Kenya var udråbt som et forbillede på et ungt, stabilt demokrati.
kronik Kenya har oplevet vold og store stridigheder om præsidentposten, og urolighederne bunder i etniske stridigheder. Det har rødder tilbage til Karen Blixens Kenya i kolonitiden, og selvom landet i dag kalder sig et demokrati, er det reelt et semiautoritært regime.
Blodet kommer til at flyde i Royal Arena. Terrorister vil forsøge at plante og detonere bomber, mens politifolk vil forsøge at stoppe dem.Bare rolig, det hele foregår i computerspillet Counter Strike, når omkring 10.000 fans lørdag kommer til at fylde arenaen i København til turneringen BLAST Pro Series. Her kæmper seks af verdens bedste hold om en præmiesum på omkring 1,6 mio. kr., hvoraf halvdelen går til vinderen.Et af de hold er Astralis, som med fem danskere på holdet og adskillige store turneringssejre på cv'et udgør toppen af dansk e-sport.Her håber man på, at den store turnering i Royal Arena kan få interessen for professionelt computerspil vækket hos den almene dansker.»BLAST Pro Series skal være med til at tage interessen for e-sport til det næste niveau,« siger holdets anfører i spillet, Lukas Rossander.»Turneringen skal gerne få alle dem, der ikke er hardcore fans, til at se Counter Strike.Lykkes vi med det, så er vi nået rigtig langt,« tilføjer Lukas Rossander E-sport er allerede nået langt. Ifølge analysefirmaet Deloitte blev der på verdensplan omsat for mere end en halv milliard dollar inden for sporten i 2016.Vil åbne øjneneI januar 2017 vandt Astralis turneringen Eleague Major i den amerikanske by Atlanta og en præmiesum på cirka 3,5 mio. kr.Nicolai Reedtz fra det danske hold tror på et endeligt dansk gennembrud i Royal Arena.»Man møder stadig en del misforståelser af, hvad en professionel computerspiller laver. Jeg tror, at så snart der har været et event i Danmark, der har været en succes, vil det også åbne fleres øjne for det,« siger han.Astralis' Andreas Højsleth kan da også mærke, at interessen for e-sport er steget.»Internationalt har der været en opadgående kurve længe, men Danmark er også kommet med. Medierne og den gennemsnitlige dansker ved lige pludselig, hvad e-sport er, og det er sket inden for det seneste år. Hver gang, jeg går uden for døren, bliver jeg genkendt,« siger han.Stort i DanmarkIfølge Højsleth er BLAST Pro Series-turneringen i Royal Arena et bevis på, at e-sport allerede er stort i Danmark.»Nu er der potentiale til at stable en stor turnering på benene, fordi der er kommet så meget kendskab til sporten.Men der har manglet et stort event i Danmark. Nu kommer det så,« siger han.Normalt rejser danskerne i Astralis rundt i det meste af verden for at deltage i både store og små turneringer. Holdet glæder sig derfor til langt om længe at spille foran et stort dansk publikum.»Det bliver fedt, og vi har også savnet det. Når vi er til turneringer i USA, Polen og så videre, spiller vi mod hjemmebanefavoritterne, og der er meget pres på,« siger Andreas Højsleth.Ekstra motiveretMarkus Kjærbye fra det danske hold tror på, at hjemmebanen kommer til at give ekstra motivation.»Historisk set har det været en stor fordel for mange hold.Bare det at vide, at man har sine venner og familie i nærheden, gør, at man giver den lidt ekstra,« siger han.E-sportshungrende danskere kan se frem til endnu mere topprofessionelt computerspil på dansk grund i den kommende tid. Fra 5. til 10. december bliver finalen i den såkaldte ESL Pro League nemlig afholdt i Odense. Her møder de 12 bedste Counter Strike-hold fra Europa og Nordamerika op for at kæmpe om en samlet præmiesum på én mio. dollar foran 4.500 tilskuere i Sparekassen Fyn Arena.Tidligere er finalen blevet afholdt i Sao Paolo i Brasilien, New York og Köln.Her og nu gælder det dog BLAST Pro Series, som finder sted fredag og lørdag i Royal Arena i København (lørdag med tilskuere). BLAST Pro Series kan også følges direkte på bt.dk/ sport/ ritzau/.sporten@sporten.dk Fakta: BLAST PRO SERIESFØLGENDE HOLD DELTAGER " I WEEKENDENS BLAST PRO r SERIES I ROYAL ARENA ASTRALIS: Andreas Højsleth, Peter Rothmann Rasmussen, Lukas Rossander, Nicolai Reedtz og Markus Kjærbye NORTH: René Borg, Mathias Lauridsen, Philip Aistrup, Valdemar Bjørn Vangså og Kristian Wienecke. FAZE CLAN: består af spillere fra f em forskellige europæiske lande, heriblandt danske Finn -- Andersen. SK GAMING: består af f em spillere fra Brasilien. NINJAS IN PYJAMAS: består af f em spillere fra Sverige. G2 ESPORTS: består af f em spillere fra Frankrig. KILDE: hltv.orgDu kan følge hele BLAST Pro Series-turneringen fredag og lørdag 24.-25. november i Royal Arena på bt.dk/ sport, hvor vi gratis streamer turneringen: Fredag fra kl. 18.30 (til ca. kl. 21.30) Lørdag fra kl. 13.30 (til ca. kl. 22.30) BT viser hele BL A ST Pro Series -turneringen LIVE.
WARGAMES De fem danskere på Astralis satser på, at weekendens BLAST Pro Series-turnering i Royal Arena på Amager kan bane vejen for e-sports store gennembrud i Danmark.
En af Danmarks absolut hårdeste jernladys var flyvende på hjemmebane i den danske hovedstad, da hun i går efter godt ni timer i vild jubel løb først ind over stregen for pro-kvinderne ved Skuespilhuset.Michelle Vesterby var suveræn, og hun blev mødt af et kæmpe jubelbrøl da hun løb ind på opløbstrækningen til sin anden ironman-sejr i København.Og specielt publikums støtte gjorde den seje vestjyde ømmere i benene, end de nok allerede var efter 3,8 km svømning, 180 km cykling og 42,195 km løb.- Det er helt utroligt! Jeg er så lykkelig. Folk råbte til mig på ruten, at de elskede mig, og de bakkede mig op hele vejen. Jeg havde næsten ondt i kæben af at smile over deres opbakning.Der blev delt high-fives ud til publikum tæt mod mål af den smilende jernkvinde, der vidste sejren var hjemme på den sidste kilometer.Og det var heller ikke mangel på tilskuere, der dominerede bybilledet i København, hvor mere end 200.000 havde trodset det ustadige danske sommervejr, der både bød på silende regnvejr og strålende solskin, for at bakke op om de mere end 3.000 deltagere.Danskeren vandt foran briten Corinne Abraham og belgiske Sofie Goos, der også var fuld af lovpriser for de danske tilskuere.- De er fantastiske, og det her er den fedeste by at løbe i. Stemningen er bare så god, og det er fedt at opleve, fortalte Goos.Michelle Vesterby fik med sin sejr den perfekte optakt til VM på Hawaii, og hun slog efterfølgende fast, at hun går benhårdt efter at slutte blandt verdens tre bedste som den første danske kvinde nogensinde.Nu tror hun på det - Den her sejr har givet mig endnu mere selvtillid. Jeg er så glad, og jeg vil helt sikkert forsøge at komme på podiet på Hawaii.Umiddelbart efter gårsdagens sejr rejste Michelle Vesterby til Lanzarote, hvor hun skal bruge de resterende otte uger før verdensmesterskabet på stillehavsøerne til at forberede sig på det varme klima og holde formen ved lige.azk@eb.dk ;tariq.khan@eb.dk De er fantastiske, og det her er den fedeste by at løbe i.Stemningen er bare så god De bakkede mig op hele vejen. Jeg havde næsten ondt i kæben af at smile.
VÆGS: Michelle Vesterby vandt ironman-konkurrencen i København i fornem stil, men var næsten mest rørt over tilskuernes utrolige opbakning.
Litteraturen har altid fulgt Anna Johansen. Allerede som barn i 1970' erne gav bøgerne hende adgang til oplevelser og verdener, der eksisterede langt væk fra opvæksten på landet i Nordjylland.Da det senere i livet blev tid til at spore sig ind på en uddannelses-og levevej, føltes det derfor også helt naturligt, at det skulle være med litteraturen i centrum.Og sådan blev det. I snart 20 år har Anna Johansen, med en uddannelse i spansk og dansk litteratur i ryggen, på den ene eller den anden måde været repræsenteret i forlagsbranchen. De sidste syv år som redaktør for Samlerens Bogklub, og tidligere hos Gyldendal og Lindhardt &amp; Ringhof. Med sin nye stilling som kunstnerisk leder for Litteraturhuset ved Vandkunsten forlader hun den klassiske bog-og forlagsbranche - men hun forlader ikke litteraturen.Tværtimod er det hendes ambition at samle folk om litteraturen og på den måde dele sin glæde for litteraturen.Det skal ske i Litteraturhuset ved Vandkunsten, der efter nogle måneders forsinkelse forventes at åbne i slutningen af september med boghandel, café og arrangementer, lige i hjertet af København, ikke langt fra Thorvaldsens Museum.Selvom Litteraturhuset ved Vandkunsten endnu ikke for alvor har kunnet erklære sig åbent, er Anna Johansen allerede rykket ind i husets lokaler, der stadig er i gang med at blive bygget om." Jeg er i gang med at indkredse, hvad vores berettigelse som litteraturhus er, fordi det i Danmark er noget nyt. Mit arbejde lige nu handler om at forberede, hvilken type boghandel det skal være, og hvilke typer arrangementer der skal holdes. På den måde er det meget et identitetskabelsesarbejde, der er i gang," siger Anna Johansen.Netop den opgave, der ligger i at være med til at forme et litteraturhus fra bunden af, var en opgave, som Anna Johansen ikke kunne sige nej til, da muligheden bød sig, og Forlaget Vandkunsten annoncerede, at de ville skabe et dansk litteraturhus.Hun havde nemlig selv i flere år gået med tanken om, at det ville være " fantastisk, hvis man kunne skabe et sted, et hus for litteraturen", og på den måde var samarbejdet egentlig ganske oplagt.Inspirationen er kommet fra andre europæiske storbyer - blandt andet fra Tyskland, hvor det første litteraturhus blev etableret i Berlin i 1985, og Norge, hvor Oslo i dag har Europas største litteraturhus.Og der er også brug for et hus, der på dansk grund kan agere åndehul og mødested for litteraturen, mener Anna Johansen." Det handler om at gøre litteratur levende på en ny måde, at mødes om den og dele oplevelserne.Man kan i samfundet se en tendens til, at mange gerne vil mødes med andre, der interesserer sig for de samme ting. Samtidig er der stor interesse for litteratur og for at dele ens læsebegejstring. Det håber jeg, vi kan kombinere med forskellige typer debatter og samtaler, der giver en ny form for nærkontakt med litteraturen. Det er det, litteraturhuset er dedikeret til," siger hun.I sit nye job kan Anna Johansen på mange måder trække på sin erfaring fra forlagsbranchen og sit generelle kendskab til litteraturen.Men at drive en fysisk boghandel og stå bag arrangementer er derimod nyt for hende. Det har alligevel ikke skræmt Anna Johansen væk fra jobbet, for hun har netop haftet ønske om at formidle og synliggøre litteratur på en ny og mere utraditionel måde. Det ønske ser ud til at kunne blive indfriet hos Litteraturhuset ved Vandkunsten, hvor der i fremtiden vil blive arrangeret blandt andet oplæsninger, forfattersamtaler, diskussioner, læsegrupper, skrivelaboratorier og middage med litterære temaer.andersen@k.dk 
portræt Når Litteraturhuset ved Vandkunsten slår dørene op senere på sommeren, bliver det med Anna Johansen i spidsen. Som kunstnerisk leder skal den tidligere forlagsredaktør stå for skabelsen af et litterært mødested i hovedstaden.
Christian Friis Bachs CV er nærmest frygtindgydende.Han er tidligere udviklingsminister, tidligere adjungeret professor i international økonomi, tidligere formand for Mellemfolkeligt Samvirke, tidligere international chef i Folkekirkens Nødhjælp og nu tidligere undergeneralsekretær i UNECE, FNs økonomiske kommission for Europa.Til gengæld hører der et afvæbnende ansigt til 51-årige Christian Friis Bach, der tirsdag blev udnævnt til ny generalsekretær for Dansk Flygtningehjælp.Eksempelvis fyrede Friis Bach i 2013 sig selv som udviklingsminister. Årsagen var, at han havde fejlinformeret Folketinget i forbindelse med miseren om GGGI ved at hævde, at han som bestyrelsesmedlem i GGGI aldrig havde godkendt at lade klimaorganisationens formænd rejse på første klasse. Dét havde han på et bestyrelsesmøde i 2012 sat på dagsordenen på et underpunkt til et underpunkt.Udenrigsministeriets departementschef Ulrik Vestergaard Knudsen sagde i sin afskedstale: »At du går af, siger meget om dit format. Du er en mand med høje idealer, du er lynende intelligent, og du har leveret en imponerende resultatliste.« Som politiker for Det Radikale Venstre var Christian Friis Bach også respekteret for sin faglige ballast. Og da Venstres Søren Pind overdrog Udviklingsministeriet til ham i 2011, var det bl. a. med ordene: »Christian, jeg er glad for -når det nu skulle være -at det blev dig.« Tidligere samme dag var Christian Friis Bach i øvrigt rullet ind over Amalienborg Slotsplads i en lille hvid Ellert forud for at hilse på dronningen, da daværende statsminister Helle Thorning-Schmidt (S) skulle præsentere sin regering.Ingen satte dengang spørgsmålstegn ved Christian Friis Bachs faglige ballast i forhold til udviklingsarbejde. Til gengæld var hans gennemslagskraft som politiker begrænset at dømme efter de målinger, som viste ministrenes popularitet. Han fik heller ikke smag for det til tider hårde politiske spil, der er internt og mellem partierne, og som han i et interview med DJØF-bladet i 2015 beskrev som forrået: »Det er sådan i politik, at hvis du for alvor selv vil frem, så bliver det på bekostning af nogle andre. Det er svært at blive ved med at være venner med alle, for det handler jo ofte om at strides med sine kollegaer i Folketinget.Ikke for at pudse glorien, men det er svært for mig. Jeg er nok bedre til at forsøge at få folk til at samarbejde,« sagde Christian Friis Bach.Den røde trådI stedet vendte han - via mellemlanding som de Radikales gruppeformand -tilbage til det, han har beskrevet som den røde tråd i sit noget snørklede karriereforløb: Det internationale.De færreste danskere har måske hørt om UNECE, men Friis Bach har beskrevet det som den FN-organisation, som flest danskere er i berøring med hver dag gennem standarder, anbefalinger og bindende konventioner.»Selv om landene har svært ved at enes, kan vi få dem til at samarbejde om alt muligt lige fra kvaliteten på æbler, vejskilte og transport af farligt gods til grænseoverskridende luftforurening, hvilket på sigt kan føre til fred og fremgang,« sagde Christian Friis Bach til Politiken i forbindelse med jobskiftet til Genève i 2014.Og nu vender han altså hjem til Danmark, hvor han skal stå i spidsen for Dansk Flygtningehjælp, som er Danmarks største humanitære organisation med aktiviteter i over 35 lande, flere end 7.000 ansatte, 8.000 frivillige og en omsætning på næsten tre mia. kroner Posten indebærer, at han søndag meldte sig ud af Det Radikale Venstre efter 33 års medlemskab, fordi den i hans øjne er uforenelig med politisk engagement.Og så bringer jobskiftet ham i øvrigt hjem til fritidslandbruget i Ganløse i Nordsjælland, som han har sammen med hustruen Karin Friis Bach, og hvor deres tre børn er vokset op.Her er der lidt køer og heste, og så er der på grunden bl. a. plantet træer, som borgere i Ganløse kan fælde og bruge som juletræer.Knud Vilby er forfatter, journalist og har i snart 50 år arbejdet med udviklingspolitik.»Christian er et godt valg som generalsekretær for Dansk Flygtningehjælp. Og nu kommer han tilbage til dér, hvor han har sine kernekompetencer og har demonstreret betydelig indsigt,« siger Knud Vilby og forklarer klukkende, at Friis Bach virkelig er så ren, som han umiddelbart fremstår: »Jeg kender ham som et grundlæggende venligt menneske, der gerne vil se det bedste i andre. Og nej, i de mange år, jeg har kendt Christian, er jeg faktisk aldrig stødt på noget snavs.«.jeni@berlingske.dk Fakta: BLÅ BOG Christian Friis BachFødt den 29. april 1966.Uddannet cand. agro. fra Den Kongelige Veterinær-og Landbohøjskole, KVL, 1992.Ph. d. i international økonomi fra KVL 1996.Lektor i international økonomi/ udviklingsøkonomi på KVL 1999-2005.Formand for Mellemfolkeligt Samvirke 1997-2001.International chef i Folkekirkens Nødhjælp 2005-2010.Administrerende direktør i ViewWorld Aps 2010-2011.Udviklingsminister for Det Radikale Venstre 2011-2013.Undergeneralsekretær i FN og leder af UNECE, FNs Økonomiske Kommission for Europa, 2014-2017.Christian Friis Bach tiltræder 1. november 2017 som ny generalsekretær for Dansk Flygtningehjælp.
51-årige Christian Friis Bach er udnævnt som ny generalsekretær for Dansk Flygtningehjælp. Dermed bindes der sløjfe på et karriereforløb, der især har handlet om internationalt udviklingsarbejde.
Lyngby-spilleren David Boysen så søndag sin superliga-kollega Patrick da Silva fortælle om et årelangt spillemisbrug, der samlet set har kostet venstrebacken omkring 800.000 kroner og flere venskaber, i fodboldprogrammet ' Onside'. En opsigtsvækkende indrømmelse, der ' fik folk til at tænke en ekstra gang', som han formulerer det.Men så rullede reklamerne hen over skærmen.»Og så tonede Brian Laudrup frem på skærmen og snakkede om, hvad han ville spille på for Unibet.Da kunne man ikke lade være med at grine lidt.« Det paradoksale i, at en afsløring af en superliga-spillers gamblingproblemer efterfølges af en reklame for et af de selvsamme bettingfirmaer, der er med til at gøre ludomani til et problem, som op mod hver tredje professionelle fodboldspiller i Danmark ifølge Spillerforeningen kender til, beviser blot, at gambling er blevet en fast bestanddel af dansk elitefodbold, og det er et problem, hvis man spørger Jens Sejer Andersen, der arbejder med etik i fodbolden som international direktør for organisation Play the Game.»Jeg synes, det er rimeligt at tale om dobbeltmoral eller i hvert fald, at idrætten helt generelt bringer sig selv i en meget sårbar situation,« siger han og tilføjer: »Der er helt åbenlyst et dilemma mellem, at sporten på den ene side gerne vil fremme sunde værdier - hvor spillelidenskab ikke hører under - og så på den anden side bliver vi bombarderet med spillemuligheder, når vi ser fodbold enten på tv eller stadion,« siger Jens Sejer Andersen.Savner spillereglerNæsten alle klubber har en såkaldt spillepartner. Men ifølge Jens Sejer Andersen kan man ikke bare forbyde klubberne at indgå aftaler med bettingfirmaer, da de store sponsorater er en stor finansieringskilde i fodbolden.Play the Game-direktøren er dog ikke i tvivl om, at spilindustriens store indtog i den danske elitefodbold gør det svært for spillere som Patrick da Silva.»Der er helt klart en problemstilling, men løsningen er ikke at forbyde spil eller markedsføring af det.Der skal dog være en konstant opmærksomhed om de udfordringer, det fører med sig hos tilskuere og fodboldspillere. Det er og har altid været en kendt sag, at fodboldspillere har været tiltrukket af spil,« siger Jens Sejer Andersen og tilføjer: »De spillere, der let bliver fristet af spil, får ikke meget hjælp i miljøet og kulturen omkring fodbold, fordi det at gamble næsten er blevet en del af fodboldspillet. Ser man en fodboldkamp på tv, er der jo flere indslag med gambling. Dér ville det være fint, hvis man fra Divisionsforeningens og myndighedernes side kunne aftale, at der var nogle spilleregler på den kommercielle del.« Også Michael Bay Jørsel, centerleder hos Center for Ludomani, finder sammenblandingen problematisk: »Fodboldspillerne er altid i en eller anden form for konkurrencemindset - på og uden for banen - og derfor sker det ofte, at elitesportsudøvere ender med at gamble, og når man så derudover har lukket bettingfirmaerne ind i fodbolden med sponsorater og massiv kommerciel opmærksomhed, er det ikke længere to adskilte ting. Det er problematisk.«.Også et problem i EnglandDet er ikke kun i Danmark, at snakken om det tætte partnerskab mellem bettingfirmaer og sportsindustrien raser. Diskussionen dukkede op i England sidste uge, da Suttonmålmanden Wayne Shaw blev fyret fra sin klub. Det skete efter en FA Cup-amp mod Arsenal, hvor målmanden spiste af en tærte på sidelinjen.Tv-seerne grinte af den sjove situation, men efterfølgende kom det frem, at et bettingfirma havde tilbudt deres kunder at spille på, om Wayne Shaw ville tage en bid af en tærte under kampen. Det skete som sagt, og selv om målmanden afviste selv at have sat penge på det sjove væddemål, fik han sparket.I engelske Premier League har en stor del af klubberne et bettingfirma som hovedsponsor, og den næst-, tredje-og fjerdebedste række er organiseret under etiketten Sky Bet English Football League. Det adskiller sig ikke meget fra tilstandene i Danmark, hvor næsten alle klubberne har en eller anden form for partnerskab med et bettingfirma.Ifølge David Boysen, der på Twitter har givet udtryk for, at han har tabt flere penge end Patrick Da Silva, er partnerskaberne dog ikke kun af det onde.»Vi fodboldspillere lever af at blive betalt, og de her bettingfirmaer har mange penge, fordi folk taber hos dem. Så vi nyder jo også godt af, at bettingfirmaer sponsorerer klubber, ligaer og turneringer, så det er på godt og ondt,« påpeger David Boysen.sebj@bt.dk '' Så tonede Brian Laudrup frem på skærmen og snakkede om, hvad han ville spille på for Unibet. Da kunne man ikke lade være med at grine lidt David Boysen.
PARADOKS Mens bettingfirmaerne flår penge op af de danske fodboldspilleres lommer, er antallet af hovedsponsorater, bettingreklamer og spillerpartnerskaber i dansk fodbold eksploderet. Ekspert kritiserer udviklingen.
Selv en majestæt må af og til overgive sig til tårerne. Det fik hele Danmark i går et sjældent og hjerteskærende indblik i, da dronning Margrethe og resten af den kongelige familie tog afsked med prins Henrik.Dronning Margrethe og den øvrige kongelige familie smilede ellers tappert, da de tirsdag formiddag gik op ad trappen til Christiansborg Slotskirke i København til bisættelsen af Danmarks franske prins. Alle i sort tøj og for Dronningens vedkommende også med et sort sørgeslør.Nok var der på papiret tale om en mindre, privat ceremoni med »kun« 60 deltagere, men på alle sider af slotskirken sørgede tv-fotografer, pressefotografer og flere hundrede fremmødte med skudklare mobiltelefoner for, at hele kongeriget kunne studere selv det mindste flygtige smil eller trøstende skulderklap under den tv-transmitterede afsked med prins Henrik.Ærlig og usentimental taleUnder kongelig konfessionarius Erik Norman Svendsens meget ærlige og usentimentale tale om prins Henrik havde den kongelige familie held til at holde modet oppe hos hinanden ved små smil og holden lidt i hånd.Men da den blandede jord fra både parken omkring Marselisborg Slot og vinmarkerne ved Prinsens elskede fristed Château de Cayx var blevet kastet på hans flagsmykkede kiste, blev det sværere og sværere at holde tårerne tilbage. Ikke mindst da den smukke salme ' Du, som har tændt millioner i af stjerner' til sidst blev sunget i det lyse og blomsterduftende kirkerum, overmandede følelserne dronning Margrethe.»Tak for hver glæde, der fyldte vort hjerte, hver gang du gjorde vort liv til en fest,« sang hun, mens tårerne piblede frem og måtte tørres bort.Også kronprinsesse Mary og prinsesse Marie på forreste stolerække ved kisten måtte overgive sig og bruge lommetørklæderne.Samtidig blev også kronprins Frederik og prins Joachim synligt bevægede med blanke øjne. Prins Joachim havde glemt et lommetørklæde, så han måtte låne prinsesse Maries, efter at hun havde klappet ham trøstende på kinden.Et kirkeskib med våde øjneTårerne hos den kongelige familie forplantede sig øjeblikkeligt. Både til flere af de andre deltagere i bisættelsen og eksempelvis også til operasangeren Jens-Christian Wandt, der var med til at synge i slotskirken.»Det var meget stærkt. Særligt, da vi sang næstsidste vers. Der kunne jeg se Dronningen tørre en tåre væk med sit lommetørklæde, og det blev jeg meget rørt over. Der sad vores Dronning og mindedes den Prins, hun havde mistet,« forklarede han bagefter.Og også blandt de småfrysende tilskuere uden for kirken bag det opstillede æreskompagni fra Hæren, Flyvevåbnet og Søværnet gjorde de kongelige familiemedlemmers bevægelse indtryk.»Nøj, hvor Dronningen græder. Men det er jo ikke så underligt,« som en midaldrende kvinde sagde til sin veninde, mens de sammen fulgte tv-signalerne inde fra Christiansborg Slotskirke på en mobiltelefon.Sørgesalut affyret fra KronbrogKort efter bar 10 rødklædte officerer fra Den Kongelige Livgarde prins Henriks kiste ned til den sølvgrå rustvogn, mens musikkorpset spillede ' Prins Henriks Honnørmarch', og kirkeklokkerne ringede. Desuden blev der fra batteriet Sixtus på Holmen ligesom fra Kronborg affyret Forsvarets sørgesalut på tre gange 27 skud med 30 sekunders mellemrum.Forinden havde den kongelige familie haftlejlighed til at sige et sidste, privat farvel til prins Henrik inde i Slotskirken, mens de tv-kameraer, der ellers transmitterede hele den kongelige bisættelse, var slukkede. Da den royale familie kort efter tog opstilling foran slotskirken for at se rustvognen køre bort, vidnede deres tårevædede og alvorstunge ansigter tydeligt om deres sorg.For kronprinsparrets yngste datter Josephine tydede en serie gab dog også på, at den timelange og alvorlige ceremoni havde været en stor mundfuld for en syv-årig.På den anden side af den afspærrede gade foran Christiansborg Slotsplads havde den jævnaldrende -hvis man ser bort fra et halvt, men vigtigt år -Sofie taget opstilling med sin storesøster Laura på ni og et halvt og deres mor.De var taget hele vejen fra Roskilde med tog for at tage del i bisættelsen, når nu prins Henrik ikke ville begraves i den sarkofag i Roskilde Domkirke, der ellers var planlagt til formålet.Både livet og døden blev fejret»Vi har vinterferie og har besluttet at lave en tur ud af det. Vi fejrer faktisk både livet og døden i dag, for vi har også fødselsdag i familien. Vi prøver at holde varmen med medbragt te og en kop kakao undervejs. Pigerne havde også håbet på en autograf fra Dronningen og ville gerne give hende et kram, men det må nok blive en anden dag,« smiler pigernes mor -Charlotte Rundqvist -mens de alle tre skutter sig i skitøjet og prøver at holde øje med indgangen til slotskirken gennem rækken med de garderhøje soldater med bjørneskindshuerne, som pludselig tog opstilling -og udsynet -lige foran dem.»Men der var en politimand på motorcykel, som vinkede til mig, og jeg vinkede tilbage,« jubler Sofie, som også havde taget en sten med til prins Henrik. Den lignede granit, men var ifølge den unge royalist en ' diamantsten'.Prins Henrik døde tirsdag 13. februar i en alder af 83 år. Han har ønsket at blive kremeret, hvorefter halvdelen af hans aske skal spredes over de danske farvande og halvdelen nedsættes i en urne i den private del af Fredensborg Slotshave.baa@bt.dk riky@bt.dk ckri@bt.dk '' Der kunne jeg se Dronningen tørre en tåre væk med sit lommetørklæde, og det blev jeg meget rørt over Jens-Christian Wandt, operasanger I 46 år har prins Henrik sammen med Dronningen været regentpar med utallige opgaver, både indenlands og udenlands  Prinsen har både i den sammen hæng og gennem en række protektioner ydet en meget stor og uegennyttig indsats og været en uvurderlig støtte for Dronningen i hendes virke.Samtidig har Prinsen i den grad været sig selv og sat sin hat, som han ville. Farverig, uforudsigelig, uforfærdet, fransk! Det gav ofte genlyd i pressen, som henholdsvis elskede Prinsen for hans uortodokse væremåde og skosede ham for det samme. I perioder følte Prinsen vist, at han blev direkte mobbet og tilskrev selv sin fuldfede franske accent en del af skylden Fakta: DANSKERNE MINDES PRINS HENRIK:MINDEORDDet var ikke kun præsten, der tirsdag gav sine mindeord til prins Henriks bisættelse. Danskerne stod også klar til at sige et sidste farvel til Prinsen, der har sat sit aftryk på Danmark gennem 51 år.Mens man tirsdag formiddag kunne høre kirkeklokker klinge over hele København, blev prins Henrik bisat i Christiansborg Slotskirke.Udover livgarden, fanebærere og politi stod de danske borgere også foran kirken for at overvære bisættelsen.Uddrag af kongelig konfessionarius Erik Norman Svendsens tale ved Hans Kongelige Højhed Prins Henriks bisættelse den 20. februar 2018:.
BISÆTTELSE Den kongelige familie og hele Danmark tog en bevæget afsked med prins Henrik.
FREDAG 3. NOVEMBERFredag i kirkenTrinitatis Kantori og orkester med solisterne Rie Skovsted Eriksen, sopran, og baryton Torsten Nielsen kan i eftermiddag opleves i Trinitatis Kirke. På programmet er den franske komponist Gabriel Faurés ' Requiem'. Fri entré.Kl. 16.30. Trinitatis Kirke, Pilestræde 67, Kbh. K.WWW trinitatiskirke.dk.Prisvinderne syngerNogle af prisvinderne i den klassiske musikkonkurrence Dronning Sonjakonkurrencen kan opleves i aften.Blandt andre kan man høre sangtalenterne Elsa Dreisig, sopran, tenoren Bror Magnus Tødenes samt flere andre tidligere vindere af konkurrencen synge arier af eksempelvis af Giacomo Puccini og Charles Gounod. Italienske Daniele Rustioni dirigerer. Entré: 60-450 kroner.Kl. 19.30. Koncertsalen, DR Koncerthuset, Ørestads Boulevard 13, Kbh. S.WWW drkoncerthuset.dk.LØRDAG 4. NOVEMBERFilmmusik med mere»En nøje kurateret rejse ned i en skæv musikalsk underverden. Vi starter med Bach og ender i George Crumbs mareridtsmusik ' Black Angels' fra 1970' erne«. Sådan lyder opskriften på den næste koncert i anden sæson af ' Series of Four'.Koncertens titel er ' Images from the Dark Land', og Nightingale String Quartet, musikere fra Trio Con Brio og Den Danske Strygekvartet spiller musik af Johann Sebastian Bach, Richard Strauss, Franz Schubert, George Crumb og Guiseppe Tartini. Entré: 120-220 kroner.Kl. 19.30. Konservatoriets Koncertsal, Julius Thomsens Gade 1, Frb.WWW seriesoffour.org.SØNDAG 5. NOVEMBERMed fred og frydI Garnisonskirken fejrer DR VokalEnsemblet, organist Philip Schmidt-Madsen og dirigent og specialist i tidlig musik Lionel Meunier 500-året for Reformationen med koncerten ' Med fryd og fred - stemmer fra Reformation'. Koncerten byder på »en sjælden samling af de bedste motetter, koraler og kirkelige sange fra den danske reformationstid - afrundet af de protestantiske mestre Dietrich Buxtehude og J. S. Bach«. Blandt andet opføres Bachs motet ' Jesu, mein Freunde' og værker af Thomas Kingo, Mogens Pedersøn og Nikolaus Bruhns. Entré: 65-130 kroner.Kl. 16. Garnisonskirken, Sankt Annæ Plads 4, Kbh. K.WWW drkoncerthuset.dk.MANDAG 6. NOVEMBERCellofænomen og pianist i samspil Mogens Dahl Koncertsal får besøg af det tyske cellofænomen Daniel Müller-Schott, der i samspil med den schweiziske pianist Francesco Piemontesi spiller værkerne ' Sonate nr. 1 i e-mol op. 38', ' Sonate i D-dur op. 78' og ' Sonate nr. 2 i F-dur op. 99', alle af Johannes Brahms.Entré: 295-395 kroner.Kl. 20. Mogens Dahl Koncertsal, Snorresgade 22, Kbh. S.WWW mogensdahl.dk.TIRSDAG 7. NOVEMBERItaliensk klarinettist debutererKlarinettisten Giovanni Punzi får selskab af Copenhagen Phil og dirigent Vincenzo Milletari, når han debuterer fra Det Kongelige Danske Musikkonservatoriums solistklasse tirsdag. Til debutkoncerten spiller den amerikanske musiker værker af blandt andre Felix Mendelssohn, Guiseppe Verdi og Max Bruch. Fri entré.Kl. 19.30. Konservatoriets Koncertsal, Julius Thomsens Gade 1, Frb.WWW dkdm.dk.ONSDAG 8. NOVEMBERDebussy på KastelletClaude Debussys ' Sonate for fløjte, bratsch og harpe' og Benjamin Brittens ' Strygekvartet i D-dur, op. 25' er på programmet, når Sigrid B. Djønne, fløjte, Jenny Lüning, bratsch, Ysella Almqvist, harpe, samt Marcus Mukherjee og Anne Skærbæk, violin, Ásta Pjetursdóttir, bratsch, og Ida Nørby, cello, alle studerende på konservatoriet i København, giver koncert i Kastelskirken. Fri entré.Kl. 17. Kastelskirken, Kastellet 15, Kbh. Ø.WWW dkdm.dk.Professorerne spillerI anledning af Copenhagen International Piano Festival 2017 giver professor og pianist Boris Berman og Det Kongelige Danske Musikkonservatoriums blæserensemble koncert. Dirigeret af to andre professorer, Jesper Juul Windahl og Max Artved, spiller de værker af Wolfgang Amadeus Mozart, Johannes Brahms, Richard Strauss og Igor Stravinskij.Festivalens fulde program kan ses på konservatoriets hjemmeside. Fri entré.Kl. 19.30. Konservatoriets Koncertsal, Julius Thomsens Gade 1, Frb.WWW dkdm.dk.Nyt kammerorkester debutererDer er også Brahms på programmet i Grundtvigs Kirke. Kammerklubben Kammerorkester er et nystartet orkester, der denne aften debuterer med Brahms' ' Ein deutsches Requiem'. Ud over Kammerklubben Kammerorkester medvirker sopran Signe Sneh, baryton Rasmus Ruge og vokalensemblet Dekorum.Bo Asger Kristensen dirigerer. Entré: 125-175 kroner.Kl. 19.30. Grundtvigs Kirke, På Bjerget 14B, Kbh. NV.WWW grundtvigskirke.dk.TORSDAG 9. NOVEMBERNoget gammelt og noget nytDR SymfoniOrkestrets koncert torsdag aften er lig med Ludwig van Beethovens ' Coriolan-overture', Robert Schumans ' Symfoni nr. 4' samt Thomas Agerfeldt Olesens ' Cellokoncert' - »et moderne mesterværk skrevet af en af vores mest originale komponister«. Værket blev uropført i 2015, men opføres nu i en omskrevet version, der spilles for første gang denne aften. Hollandske Otto Taus dirigerer, og den tyske cellist Johannes Moser er solist. Entré: 60-450 kroner.Kl. 19.30. Koncertsalen, DR Koncerthuset, Ørestads Boulevard 13, Kbh. S.WWW drkoncerthuset.dk.malene.jensen@pol.dk 

På denne grå oktoberdag triller en hvid og rød bus ind på parkeringspladsen i Dragør. Ironisk nok er bussen den eneste, der bærer Dannebrogs farver. For da bussens dør går op, går cirka 20 kvinder ud af bussen. En efter en. Alle iført sort og grønt træningstøj med Spillerforeningens logo på venstre bryst. Reelt set burde de alle rende rundt 60 kilometer nordpå i Helsingør. Men på grund af konflikten mellem DBU og Spillerforeningen står dagen på selvtræning.Det danske landshold trisser stille og roligt smilende ud på fodboldbanerne.Men bag smilet lurer en meget mere alvorlig kon-flikt.En konflikt som i godt en måned har skilt DBU og Spillerforeningen ad. Den erfarne landsholdsspiller Sanne Troelsgaard prøver dog at bevare modet, da Ekstra Bladet møder hende.- Jamen jeg har det faktisk godt. Jeg elsker at være sammen med de her piger og have fokus på fodbolden.- Jeg glæder mig til, at jeg forhåbentlig snart skal i noget andet tøj, siger hun og henviser til Spillerforeningens træningstøj.Kampen som offerDBU meldte ud, at et afbud til landsholdslejren også var et afbud til kampen mod Sverige.Nu tyder noget på, at DBU vælger at gøre alvor af truslen.DBU vil nemlig i dag orientere det svenske fodboldforbund om, at spillerne ikke vil spille kampen, skriver de på deres hjemmeside.Men Sanne Troelsgaard er ikke enig i, at kvinderne har sagt nej til at spille kampen mod svenskerne på fredag.- Det er ikke det, vi føler, at vi viser ved at troppe op her.Vi føler, at DBU har taget kampen som offer.På sidelinjen har et par enkelte fans fundet vej til deres idoler, hvor fire små piger ikke kan styre deres glæde over synet, de møder.- Det er det største øjeblik i mit liv, udbryder den ene pige.En håndfuld piger spørger Sanne Troelsgaard, om de ikke må for hendes autograf.- Du kan se alle de piger, der kommer ud og støtter os, og det er jo også dem, vi kæmper for. Og at de er herude, betyder alt for os.Selvom omstændighederne ikke signalerer landsholdbold, er Sanne Troelsgaard overbevist om, at kvinderne er klar på fredag, hvis bolden triller.mgl@eb.dk .
Så længe - der ikke er nogen aftale på plads - mellem DBU og Spillerforeningen, holder kvindelandsholdet sig i gang i dragør på Amager.
»Jens Kramer Mikkelsen er vant til at tale ud, imens smiler han som en gadedreng,« kan vi læse i Information den 20. juli. Skyldes det mon de ulykker, han er delagtig i? Som det fremgår af interviewet med den tidligere overborgmester i København, er han ganske tilfreds med byudviklingen. Men i stedet for som Kramer at begejstres over, at børnene skal lege på byens tage, da der ikke er plads andre steder, forekommer det relevant med en kritisk analyse over byudviklingen.Efter arkitekt og byplanlægger Arne Gaardmands død i 2008 har ingen arkitekter seriøst kritiseret byudviklingen ud fra en antikapitalistisk vinkel. De brokker sig over oplevelsesfattige boligområder med uderum, som ingen har lyst til at opholde sig i, og trods spektakulære huse er det ikke lykkedes at skabe gode bymiljøer, men tætte og høje forstadsbebyggelser.Kramer og andre er skyld i, at hensynet til en social, erhvervsmæssig og kulturel mangfoldighed i Ørestad måtte vige for ' økonomisk nødvendighed' grundet den dyre Metro. Trods det omfattende salg af kommunale og statslige arealer er gælden på 19 milliarder kroner. Hvor er pengene? Hos jernbanemastodonten Ansaldos mafiavenner i Italien eller hos finanskapitalens lånehajer. Og hvad med investorerne, betaler de skat af deres spekulationsgevinster? Siden 1980' erne har en stigende overakkumulation af finanskapital skulle finde nye markeder for at ekspandere, og her har Kramer, Borgerrepræsentationen og staten været overordentligt beredvillige med at hjælpe ejendomsudviklere, mulige bedragere og spekulanter til at score kassen på bekostning af de sociale, kulturelle og økonomiske hensyn man tidligere lagde vægt på i byplanlægningen.Sving dankortetMagtskiftet i kapitalinteresser ændrede byen, da industrikapitalen eksilerede til fordel for finanskapitalens spekulation i byggeri, køb og salg af boliger og ejendomme, sideløbende med alskens nye låne-, kredit-og finansieringsmuligheder.Den af blandt andre hr.Kramer-iværksatte byudvikling har derfor handlet om at skille sig af med de fattige og andre kapitalsvage næringsdrivende og fylde byen op med ' vidensarbejdere', som kan svinge dankortet.For at forstå byudviklingen må man se på sammenhængen mellem ejendomsret og kapital, idet privat ejendom udgør en monopolmagt ved, at nogen har ejendomsretten til jord og fast ejendom.Med byen som centrum for kapitalens akkumulationsprocesser udgør den en urban geografisk koncentration med konstruktioner af rumlige miljøer, der er gunstige for specielle produktive og finansielle aktiviteter.Her danner kapitaler klynger, som kan dele faciliteter, få adgang til infrastruktur og kvalificeret, løst-eller konsulentansat arbejdskraft, der kan gå ud og ind i forskellige job.At man har valgt at koncentrere udvikling af alle vidensbaserede, kulturelle og kreative økonomier og desuden har centraliseret kapital og finansiel magt i de store bycentre, er udtryk for et neoliberalt politisk valg, som også betyder afvisning af en retfærdig social fordelingspolitik og en anstændig boligpolitik.I dag har handlende i oplevelsesøkonomi, informationsteknologi, ejendomme, rentierer og finansfolk som herskere over kapitalakkumulationen positioneret sig som herskere i byen, og med et aggressivt misbrug af udlån, skjulte gebyrer og overdrevne kreditprofitter kan diverse selskaber støt og roligt øge deres rigdom, mens velfærden forringes for andre.Høje omkostninger, brugerbetalinger, privatiseringer og velfærdsbesparelser udgør alle finansielle byrder, der pålægges sårbare dele af befolkningen, som desuden blev presset ud fra områder og ejendomme, de før boede i.Det er den økonomiske neoliberale politik, ført an af tidligere og nuværende borgmestre, som har sikret, at der blev saneret godt og grundigt ud i både mennesker og erhverv for at få plads til den betalingsdygtige veluddannede middelklasse, der skulle gøre København til Nordens innovative vækstmetropol.Vi ser stadig, hvordan den økonomiske maskine af kapitalakkumulationen opsuger hele byer og fortsat gylper nye urbane former op uden hensyn til den del af bybefolkningen, som føler sig fremmedgjort af processer, der fysisk, økonomisk og socialt omformer byen. Det bidrager både til en opløsning af sociale tilhørsforhold samt af følelsen af at høre til. Men penge fortrænger alle andre værdier, og folk uden midler udelukkes fra kvarterer, byrum og pladser, fordi de enten er forkerte eller ikke bidrager til omsætningen.Det er i denne sfære, hvor reproduktionen af ulighed begynder og ender, og det er ud fra dette aspekt, at vi tvinges til at handle efter andre politiske målsætninger end kapitalakkumulationens vækst.Vi, der er gamle nok, har set, hvordan nybyggeri, nedrivninger og byfornyelse har ændret byen enormt. Meget er blevet pænere, men byen er for mig blevet fattigere set som den sociale og kulturelle smeltedigel, den var engang. Og det er sket med Kramers velsignelse.Vi har i stedet fået en storby som andre: En storby for de rige og for en middelklasse, der vægter det spektakulære og det pralende, og som presser os til øget og miljøskadeligt forbrug med uoverskuelige mængder af kommercielle tilbud og events.
Ført an af nuværende og tidligere borgmestre som Jens Kramer Mikkelsen har neoliberal økonomisk politik luget godt og grundigt ud blandt de fattige og uønskede mennesker og erhverv i København. I dag er der kun plads til dem, der kan svinge dankortet.
Mange af eleverne i de ældste klasser i den københavnske folkeskole har ikke umiddelbart de fornødne faglige, personlige eller sociale forudsætninger for at begynde på en ungdomsuddannelse på erhvervsskole eller i gymnasiet.Næsten hver fjerde af de 2.506 elever i dette skoleårs 9. klasse i Københavns Kommune er således blevet vurderet til at være ikke uddannelsesparat, hvilket er en betydelig højere andel end i de københavnske privatskoler, hvor 13,7 procent af de godt 950 elever bliver vurderet til ikke at være uddannelsesparate.Opgørelsen over uddannelsesparathedsvurderinger af eleverne i 8.-9. klasse i hovedstaden fremgår af et notat udarbejdet af børne-og ungeforvaltningen, hvori det bliver oplyst, at 23,7 procent af eleverne i 9. klasse i folkeskolerne ikke er uddannelsesparate.Ifølge børne-og ungeborgmester Pia Allerslev (V) er det »desværre for mange« af folkeskoleeleverne i København, der ikke umiddelbart er klar til en ungdomsuddannelse. Hun vurderer, at de pågældende elever typisk kommer fra hjem, der på den ene eller den anden måde er socioøkonomisk udfordret. Flere af de skoler, der har flest af de ikke-uddannelsesparate elever, har da også mange tosprogede børn, børn fra hjem med lav indkomst eller andre udfordringer på hjemmefronten.»Der er rigtig mange børn, der i hjemmet ikke får en god vejledning og støtte i forhold til deres folkeskoletid,« siger hun.Tallene kommer, samtidig med at der landspolitisk bliver arbejdet med at få flere unge til at tage en ungdomsuddannelse. Målsætningen lyder på 95 procent af en årgang. Men ifølge en fremskrivning fra Undervisningsministeriet forventes kun 92 procent af 9. klasse årgang 2015 i hele Danmark at have opnået mindst en ungdomsuddannelse. Når det gælder drenge af udenlandsk herkomst alene, er det blot 81 procent.Mange elever på vippenUddannelsesparathedsvurderinger blev indført i 2010 for 9. klasse og i 2014 for 8. klasse med det formål at identificere og dermed hjælpe de elever, der fagligt, personligt eller socialt er udfordret i forhold til at kunne gennemføre en ungdomsuddannelse. Bliver elever erklæret ikke uddannelsesparate, skal de i samarbejde med bl. a. forældrene tilbydes et mere målrettet forløb af skolen, således at de ved afslutningen af 9. klasse eller måske i 10. klasse har fået de fornødne kompetencer til at begynde i gymnasiet eller på erhvervsskole.På københavnske skoler som Tingbjerg Skole, Rådmandsgades Skole og Bavnehøj Skole er over halvdelen af 9. klasse-eleverne i skoleåret 2016-2017 blevet vurderet ikke uddannelsesparate.Omvendt på Heibergskolen og Sankt Annæ Gymnasiums Grundskole, hvor så godt som alle er uddannelsesparate. På flere af privat skolerne bliver alle elever vurderet uddannelsesparate.»Men tallene afspejler også, at vi her i København har mange elever, der ligger på vippen til at være parate eller ikke parate. Og så vælger lærerne måske at erklære dem ikke uddannelsesparate for at sikre, at de så kan få den individuelle vejledning, der følger med at blive erklæret ikke parat,« vurderer Pia Allerslev.Hun vurderer, at kommunen kan lære meget af privatskolerne i forhold til at gøre elever uddannelsesparate.»Vi kan se, at elever i privatskoler generelt ligger højere karaktermæssigt, når de forlader grundskolen. Det hænger også sammen med, om man er uddannelsesparat, men selvfølgelig handler det også om socioøkonomi og nok også om det her med, at der på mange privatskoler er en anden tilgang til det at gå i skole,« siger hun.Borgmesteren vil have »tallet for de uddannelsesparate højere op«. »Det behøver jo ikke være sådan, at bare fordi man kommer fra hjem, hvor der måske ikke er den store opbakning til skolegang, så betyder det, at man automatisk er ikke uddannelsesparat.Det er en opgave, vi skal løfte sammen med vores dygtige lærere, forældre og elever,« siger borgmesteren.Hun tror, at København »kan nå op mod resten af landet i løbet af »nogle år«. Det er dog ikke muligt at sammenligne de københavnske tal direkte med landstallene fra Undervisningsministeriet, da de bliver opgjort forskelligt.Men notatet fra kommunen nævner, at »det nationale måltal for uddannelsesparate er 80 procent«. Pia Allerslev henviser til, at de gennemsnitlige karakterer i de bundne prøver i hovedstadens skoler bliver bedre og bedre, ligesom eleverne præsterer bedre og bedre i nationale test.Hun henviser også til, at der på skolerne er en lang række indsatser i gang for gøre så mange elever som muligt klar til at tage det næste skridt i uddannelsessystemet. Blandt andet er faget karriere obligatorisk for ikke-uddannelsesparate elever på Rødkilde Skole. På Tagensbo Skole er undervisningen mere niveaudelt og dermed mere målrettet, mens drenge med udfordringer får et fagligt løft på Københavner Akademiet.På en skole som Skolen på Islands Brygge bliver godt 30 procent af eleverne i såvel 8. som 9. klasse vurderet til ikke at være uddannelsesparate.Skolens leder, Aase Hammer, tilføjer, at eleverne automatisk bliver erklæret ikke uddannelsesparate, hvis de skal videre på efterskole eller i 10. klasse. Hun vurderer, at de cirka 30 procent delvist afspejler »den socioøkonomiske fordeling for eleverne i udskolingen«. Akkurat som lederen af udskolingen, Stine Hjorth Pedersen, understreger hun, at vurderingerne ikke handler om, hvorvidt eleverne er egnede eller ikke egnede. De handler alene om, hvorvidt de er parate til en ungdomsuddannelse, og hvordan de i givet fald bliver hjulpet til at blive parate.»Det er med til at give os et lidt mere nuanceret billede af eleverne,« siger Aase Hammer: »Nogle skal måske en tur videre i 10. klasse eller på efterskole for at få det ekstra år, de har brug for. Andre skal måske på ungdomsskole.Der er flere muligheder. Men de fleste af vores elever ender i sidste ende med at komme i gang med en ungdomsuddannelse.« Hun forklarer, at der kan være mange årsager til, at en elev ikke bliver vurderet uddannelsesparat.Der kan være sociale eller familiemæssige problemer, eller eleven kan have et for højt fravær.Ikke kun negativtSelv om det ifølge skolelederen »er alvorligt« ikke at blive erklæret parat, er det ikke nødvendigvis kun negativt. Det kan give anledning til, at eleven begynder at reflektere over sin egen situation og indsats, vurderer hun. Dertil kommer, at det ifølge Stine Hjort Pedersen betyder, at eleven kan få ekstra hjælp.»På den måde kan man også anse det som noget positivt. Der går en hel række systemer i gang for at hjælpe eleven. De får individuel vejledning, og de kommer i brobygning. Det betyder, at de kommer ud og oplever gymnasiet eller erhvervsskolen, og der er mulighed for praktik. Man kan sige, at man får et mere skræddersyet forløb som ikke uddannelsesparat,« siger hun.Danmarks Evalueringsinstitut EVA er ved at undersøge, hvordan det går med at få uddannelsesparathedsvurderingerne til at virke ude i skolerne. Ifølge områdechef Camilla Hutters er det for tidligt at sige »noget på den lange bane«. Men ifølge de foreløbige evalueringer »er de brugbare, hvis de vel at mærke bliver brugt rigtigt«. »De må endelig ikke blive et stempel. Men bliver der lagt en god plan, er det noget, der kan hjælpe eleven. Og så kan vi se, at det for nogle elever er et slags wakeupcall, at nu skal der ske noget,« siger hun.Camilla Hutters kan godt forestille sig, at vurderingerne i fremtiden vil få endnu større betydning end i dag. For at komme på en erhvervsskole skal eleverne allerede i dag have mindst 02 i dansk og matematik, og fra 2019 skal de havde mindst 4 for at komme i gymnasiet eller til optagelsesprøve.»Det her er vigtigt for eleverne,« siger hun.ejs@berlingske.dk ,phda@berlingske.dk Aase Hammer, leder af Skolen på Islands Brygge Nogle skal måske en tur videre i 10.klasse eller på efterskole for at få det ekstra år, de har brug for.Fakta: FLEST OG FLESTKøbenhavnske skoler i talFem københavnske folkeskoler med høj andel af uddannelsesparate elever (i procent) i 9. klasse: Den Classenske Legatskole: 93,9 Skt. Annæ Gym. Grundskole: 98,7 Utterslev Skole: 94,1 Randersgade skole: 94,7 Sølvgades Skole: 93,9 Skolen ved Sundet: 91,4 Fem københavnske folkeskoler med høj andel af ikke uddannelsesparate elever (i procent) i 9. klasse: Bavnehøj Skole: 53,3 Husum Skole: 48,2 Tingbjerg Skole: 58,3 Rådmandsgades Skole: 53,8 Korsager Skole: 42,6 Ifølge Københavns Kommune bliver elever »vurderet uddannelsesparate/ ikke uddannelsesparate« i forhold til deres uddannelses ønske, som enten kan være en erhvervsuddannelse, gymnasial uddannelse eller begge dele. Hvis en elev ønsker både erhvervsuddannelse og gymnasial uddannelse, men kun vurderes uddannelsesparat til erhvervsuddannelsen, bliver eleven vurderet »ikke uddannelsesparat«. Se liste over alle kommunale og private skoler på b.dk. Kilde: kk.dk.UDDANNELSEParathedsvurderingDer indgår tre kriterier i uddannelsesparathedsvurderingen.Skolen skal vurdere elevernes faglige, personlige og sociale forudsætninger for at begynde på og gennemføre en ungdomsuddannelse. Alle tre kriterier skal være opfyldt, for at eleven kan vurderes uddannelsesparat. Faglige forudsætninger: I 8. klasse vurderes elever at være uddannelsesparate, når de har et gennemsnit på mindst 4 af standpunktskarakterer, der gives i folkeskolen. I 9. og 10. klasse vurderes elever i forhold til de ønskede uddannelser.For elever, der ønsker en erhvervsuddannelse, skal gennemsnittet af standpunktskarakterer for hvert af fagene dansk og matematik være mindst 02. For elever, der ønsker en gymnasial uddannelse, indgår bl. a. elevens standpunkts-og prøvekarakterer i grundlaget for de faglige forudsætninger. Personlige forudsætninger vurderes inden for fem fokusområder: Selvstændighed, motivation, ansvarlighed, mødestabilitet og valgparathed. Sociale forudsætninger vurderes inden for tre fokusområder: Samarbejdsevne, respekt og tolerance. Kilde: uvm.dk.
Eleverne i de store klasser i den københavnske folkeskole bliver i langt højere grad end i privatskoler vurderet til ikke at være uddannelsesparate.
Skal jeg finde mig i, at min datter bliver snydt? TillidsmandenMin datter er lige blevet færdiguddannet og har fået fire måneders arbejde med det samme. Men selv om hun har faste mødetider, skrivebord m. m., bliver hun honorarlønnet, så hun selv skal betale pension og ferie og ikke har tryghed som i en normal ansættelse.Jeg ved godt, at det prekære arbejdsmarked buldrer frem, og at det er vilkårene for mange unge.Men som gammel tillidsmand bliver jeg vred og har sagt til hende, at hun skal have fat i sin tillidsmand eller fagforening. Det vil hun ikke: Jeg skal blande mig udenom, og selv om hun godt ved, at det ikke er OK, så er det bedre end dagpenge, siger hun.Skal jeg rette mig efter hende, eller tage fat i fagforeningen? Det sidste er nemt: Vi er i samme forbund?.Svar I:Det må du fanden gale mig ikke gøre, blande dig i din datters forhold på arbejdsplads og til tillidsmand.Ikke med mindre du gerne vil ødelægge dit forhold til hende. Uanset hvor meget tillidsmand du så selv er - eller var - og det kløer i fingrene, kan og skal vi gamle ikke udkæmpe vores børns kampe.Du kan tale med hende om sagen og forsøge at overbevise hende ved argumenter, hvad jeg ikke er tvivl om, at du kan. Jeg får selv som forhenværende tillidsmand nervekløe af din historie og har lyst til at råbe og skrige i forargelse over arbejdsmarkedets udvikling.Nu fortæller du ikke noget om aldersforskellen mellem dig og din datter. De yngres erfaringsgrundlag, det må vi se i øjnene på godt og mindre godt, er væsensforskelligt fra vores, og det er gået stærkt. Det bedste, du nu aktivt kan gøre, er at prøve at lokke for hende om at gå ind i fagligt arbejde og ad den vej få lidt fremtid i historien. Georg Metz.Svar II:Du skal ikke tage fat i nogen som helst. Hun er voksen.Hun skal gøre ting selv, og jeg kan godt forstå, at hun har afslået enhver form for hjælp eller råd.Du leder efter en måde, hvorpå du kan få din datter til at tænke: ' Det er ikke i orden!' Men det gør hun allerede. Nu skal hun derhen, hvor hun føler sig tryg ved at tage kontakt til sin tillidsmand, og dér er det måske ikke den bedste strategi, at du puster dig op som en typograf.At blive bevidst om sine rettigheder og stå fast på dem er en erkendelsesproces. Prekariatet er en ny situation og en kæmpe udfordring, hvor arbejdsgiverne lever fedt på, at løst-og fastansatte beskylder hinanden for løntrykkeri, og forbundene famler over for stålsatte arbejdsgiverforeninger. Måske er det din datter, der skal gå forrest i kampen, men det skal være på hendes egne præmisser og ikke baseres på en afdanket tillidsmands forestillinger om, hvad en arbejderkamp er. Han har højst sandsynligt aldrig prøvet at stå i en selv. Altså sådan én med rigtige økonomiske og karrieremæssige risici. Det er dér din datter står nu.Det ville klæde dig at behandle hende med lidt mere respekt. Anita Brask Rasmussen.Hvad gør man med en lugt af dårligdomme? Mor, KøbenhavnI weekenden rejste jeg med min søn på fem i tog fra Aarhus til København. I Vejle fik vi på sædet overfor selskab af en stærkt forhutlet kvinde, der lugtede umiskendeligt af dårlig hygiejne. Da hun tog sine moonboots af, blev det helt galt. Alle i kupeen så sig omkring efter en løsning, men ingen kunne rigtig komme på noget - og tale om det kunne vi heller ikke rigtigt.Det kunne min søn til gengæld. Han spurgte højlydt til lugten og til, hvor den kom fra. Han mente, at det var ' hende der' over for, der lugtede.Til alt held ' løste' problemet sig, da kvinden steg af i Fredericia. Men hvad er det rigtige at gøre? Over for min søn? Overfor en selv? Over for kvinden?.Svar I:Offentlige transportmidler er alle tiders øvelsesterræn for takt. Det gælder om at mindske den samlede sum af ubehag, og alle, der når deres destination uden at genere andre eller føle sig generet, har vundet.På jeres tur var ubehaget et stykke over gennemsnittet.I renskurede var generede af lugten, og det opdagede den forhutlede kvinde nok. Også ubehageligt.Den deroute, der gik forud for situationen, og som næppe kun handler om hygiejne, kan du ikke rette op på i løbet af en togtur. Til gengæld kan man godt tillade sig at bede folk beholde skoene på i offentlige transportmidler. Det kunne holde lugten på et niveau, der ikke aktiverer femåriges detektiviske sans, og dermed nedbringe risikoen for den ydmygelse, det er at blive udpeget som lugtkilde.Din søn havde ret, men det ville være okay at tysse på ham, indtil du fik lejlighed til at give ham den nyttige information, at folk kan blive kede af det, hvis man siger, at de lugter. Især når det er sandt. Lone Nikolajsen.Svar II:Lugt er tabu, og jeg har svært ved at komme på noget, der er mere akavet end at sige til andre, at de lugter.Og man skal heller ikke altid gøre det. Havde det været høj musik eller larm fra en telefon, kunne man sagtens sige noget. Man kan skrue ned, man kan dæmpe sig.Lugt er noget andet. Det handler om personlig hygiejne og er derfor også en kritik af personen. I en situation som denne giver det ikke mening at sige noget, for hvad skal en så forhutlet kvinde stille op med kritikken? Jeg kørte en gang i bus med min søn, som heldigvis først sagde »han lignede en zombie« om manden over for os med et meget skamferet ansigt (måske brændt), efter at vi var stået af. Det roste jeg ham for - ikke alt skal siges højt.Er det en kollega, en ven eller et familiemedlem, synes jeg derimod, man skal sige noget. Måske er de ikke selv klar over det, og nogen er nødt til at være den, som tager den akavede samtale. Kristian Villesen.Hvis Brevkassen ikke får nok spørgsmål, låner redaktionen andre menneskers dilemmaer og skriver dem om til spørgsmål.Skriv - gerne anonymt - til: brevkassen@information.dk.

Danmarks spionchef, chefen for Forsvarets Efterretningstjeneste, FE - den 53-årige Lars Findsen - er ikke i tvivl: FEs største udfordring er cyberspionage.Det er det, der foregår ved, at hackere gennem computere forsøger at skaffe sig adgang til vitale systemer i andre lande og dermed henter alle mulige informationer om landets planer for Danmarks forsvar.»Russerne og kineserne bedriver cyberspionage i større og større omfang. Det er også en meget konkret trussel mod Danmark. Fremmede stater - heriblandt Rusland - går først og fremmest efter myndigheder med betydning for dansk udenrigs-og forsvarspolitik for at fravriste os vores hemmeligheder. Det har vi set med forsøget på at hacke sig ind i forsvarets mail-tjeneste for nylig. Kineserne koncentrerer sig -meget firkantet sagt -om industrispionage.Vi bruger mange ressourcer også på at rådgive danske virksomheder med, hvordan de forsvarer sig mod disse angreb,« siger Lars Findsen i et interview med Berlingske.Men gode, »gammeldags« spioner er ikke blevet smidt på porten. FE bruger stadig i lighed med andre efterretningstjeneter spioner, ligesom den »almindelige« elektroniske aflytning af, hvad der foregår uden for Danmark, stadig er brugbar. FE er altså en dansk sammensmeltning af de amerikanske efterretningstjenester - det klassiske CIA og den mere elektroniske NSA. Men cybertruslen har taget et omfang, som betyder, at der nu er oprettet nye afdelinger i FE. Der er afdelinger i FE, der tager sig af at afværge angrebene, og så er der afdelinger, der selv forsøger at hacke sig ind i »fjendens« computersystemer og indhente oplysninger.»Danmark bedriver også hackervirksomhed.Det, vi her taler om, er et led i vores indhentning af oplysninger. Det er ikke Center For Cybersikkerhed, der taget sig af det men derimod en enhed i efterretningsdelen af FE. Det er offensive hackere, og de sidder et helt andet sted i organsationen,« siger Lars Findsen.Denne mere offensive afdeling er selvfølgelig som alt andet hemmelig forstået på den måde, at man ikke får et indblik i det konkrete arbejde eller antallet af personer, der arbejder i disse afdelinger. Men de er et nyt supplement til de klassiske efterretningsdyder. Det indebærer nogle fordele og nogle ulemper.Fordelene er, at man kan hente informationer fra nye kilder gennem hacking. Ulemperne er, at det også kan være en sovepude, hvis ikke man supplerer med indsamlede efterretninger »på jorden« eller gennem almindelige iagttagelser og analyser af, hvad der foregår.»Rusland er fortsat en førende og meget aktiv aktør på cyberområdet. Der er konstant et forsøg på at trænge ind i danske systemer, og det er en effektiv måde at drive spionage på.Vi bruger megen energi på at forhindre det.Det er primært spionage, vi ser fra Rusland, og det er vendt mod centraladministrationen.Truslen bliver intensiveret hele tiden, og de bliver mere avancerede. Vi har ikke set såkaldt destruktiv hacking. Det er først og fremmest spionage, det drejer sig om,« siger Findsen, der tilføjer, at f. eks. den hacking, som den danske virksomhed Mærsk var udsat for i juni, efter al sandsynlighed ikke var rettet imod selskabet.Men Mærsk blev ramt, fordi de havde samme sårbarhed som de computere, der var det egentlige mål i Ukraine. Det er så også et eksempel på, at risikoen også for danske virksomheder for at blive ramt af alvorlige hackerangreb, er større i dag, fordi de danske virksomheder arbejder internationalt.Hackere får jobI det hele taget er truslen både mod statslige og private organisationer stærkt stigende. Efterretningstjenesten peger især på, at der har været gentagne hackerangreb mod udenrigsog forsvarsministeriet, fordi der her er særlig interesse for at indhente oplysninger om Danmarks positioner og sikkerheds-og udenrigspolitiske planer. Truslen mod private virksomheder er især rettet mod forskningstunge og højteknologiske industrier samt firmaer med aktivitet i særlige geografiske områder, lyder det fra Center For Cybersikkerhed. Også disse virksomheders underleverandører er i søgelyset for hackere. FE har opbygget de to cyberenheder ved en speciel rekruttering, fordi man ikke kun kan hente dem på universiteterne.»Vi er nødt til at gøre noget ekstra for at få de her folk. Vi kan ikke bare lave et opslag i Statstidende eller i Job i Staten. Der kan være nogle psykologiske barrierer i nogle miljøer med at arbejde for en efterretningstjeneste.Vi kan ikke altid fuldt ud konkurrere med det private erhvervsliv på lønnen. Men vores folk får lov til noget, der er usædvanligt. De kan arbejde med topudstyr og de mest avancerede teknikker og - med FEs særlige beføjelser - med noget, der ellers kunne være ulovligt. Det kan tiltrække nogle. Den yngste, som gik igennem hackerakademiet, som jeg kalder det, var 18 og er i dag en fremragende medarbejder,« siger Lars Findsen.Er vi ude i en ny »kold krig«? Findsen selv bruger ikke det udtryk. Men truslen fra Rusland er reel, selv om Lars Findsen ikke mener, at russerne ligefrem er klar til at invadere de baltiske lande.»Russerne vil gå langt i provokatorisk opførsel, men de vil ikke gå så langt som til at risikere en storkrig eller en direkte konfrontation med NATO. Det er min vurdering, at det vil man gøre alt for at undgå,« siger han.Truslen fra terror er stadig meget nærværende, selv om Islamisk Stat formelt set er besejret på slagmarkerne i Irak og i Syrien.»Vi er i et vadested. Vi og andre vestlige efterretningstjenester er svært optaget af, hvor terroristerne i Islamisk Stat nu vil bevæge sig hen, og hvordan de vil materialisere deres dagsorden.Vores fælles vurdering er, at det meget vel kan gå hen og blive et meget komplekst trusselsbillede, hvor der ikke er den samme samling på terroristerne. De vil derfor dukke op i andre sammenhæng i Vesteuropa og i Nordafrika,« siger Lars Findsen.»Vi er også optaget af, om vi kommer til at se en revitalisering af det gamle al-Qaeda. Vi har ellers mere skullet frygte Islamisk Stat de senere år: Men vi kan godt stå i den situation, at al-Qaeda kommer til at stå højere på dagsordenen igen,« siger Lars Findsen.krmo@berlingske.dk 
Efterretningstjenesten har udfordringer med russisk hacking af forsvarshemmelighder og kinesisk industrispionage og bekymrer sig over, hvor terroristerne fra Islamisk Stat nu vil bevæge sig hen.
Den detroniserede beskæftigelses-og integrationsminister Anna Mee Allerslev fortyder bitterligt, at hun ikke i første omgang betalte sit bryllup på Københavns Rådhus af egen lomme.Og det med god grund.Den pompøse fest fik nemlig en sand lavine til at rulle.Konsekvensen blev, at hun i går trak stikket til sit politiske virke fuldt og helt og står tilbage med et ramponeret image.Tiden på Københavns Rådhus har i den grad lunet i Anna Mee Allerslevs privatøkonomi de seneste år. Og de indtægter er hun nu nødt til at vinke farvel til.For ved siden af borgmesterposten havde hun en række lukrative ben, som indbragte hende en samlet årsindkomst på over 1,3 millioner kroner før skat - plus pension.Det er 100.000 kroner mere end de fleste ministre, der må nøjes med 1,2 mio. kroner årligt plus pension.Den fede løn kommer særligt i hus via sæder i Kommunernes Landsforening (KL).Her var den 33-årige radikale profil både medlem af bestyrelsen og formandskabet.Men det var især formandsposten i KL's udvalg for børn og kultur, som polstrede Anna Mee Allerslevs tegnebog. 215.000 kroner gav den stilling.Med god udsigt til mindst fire år endnu som borgmester - og nogenlunde samme tillidsposter - løber prisen for Anna Mee Allerslevs bryllupsfejring 25. august op i over fire millioner kroner i mistede lønindtægter.Eneste lyspunkt for hende er, at hun trods alt beholder et eftervederlag til en samlet værdi af 752.000 kroner.Ønsker bryllup langt væk Læg dertil de 65.000 kroner i lokale-leje, som hun hostede op med i sidste uge, samt de godt 20.000 kroner til personale, rengøring og leje af service, hun allerede har betalt, og du har et af Danmarks historiens mest omkostningsfulde bryllupsfester - både økonomisk og karrieremæssigt.At brylluppet blev dyrt på flere planer, indså Anna Mee Allerslev allerede i tirsdags: ' I perioder helt har (jeg, red.) ønsket, at vi slet ikke var blevet gift, selv om jeg selvfølgelig elsker min mand. Den følelse vil jeg virkelig gerne have været foruden.Og hvis jeg bare havde lejet lokalet for penge - uanset om det var efter reglerne eller ej - havde jeg haft en dejlig dag at tænke tilbage på ligesom alle andre', skrev hun på Facebook. Læs også lederen på bagsiden.Slagtet af sine egneEn intern lynstorm i Hovedstadens Radikale Venstre sendte på mindre end 24 timer Anna Mee Allerslev helt ud i det politiske mørke.Fra tirsdag eftermiddag kastede først den ene, siden den anden radikale københavner sig over deres spidskandidat.Først trak Bo Nissen Knudsen, formand for Hovedstadens Radikale Venstre, sig fra sin post.' Det er (...) ikke muligt for mig at stå inde for, at vores spidskandidat midt i stormvejret har prioriteret at bruge sin tid på interne intriger i partiet - og på systematisk og med talløse løgne at underminere partiforeningens demokratiske strukturer og beslutningsgange', skrev han på Facebook og smækkede med døren.Derefter kom det frem, at Anna Mees kampagnechef allerede for en måned siden havde forladt sin stilling i protest mod bl. a. den verserende bryllupssag.Det skete med et opsigtsvækkende personligt angreb på Anna Mee Allerslev: ' Personligt oplevede jeg ukonstruktiv kritik, som altid kom på bagkant - en mangel på ydmyghed og en katastrofal mangel på værdsættelse af de frivillige, som udgør rygraden i alle kampagner', skrev den tidligere kampagnechef Rasmus Pontoppidan ligeledes på Facebook.Stak kniven indI går morges var det så Charlotte Fischer, medlem af regionsrådet i Region Hovedstaden, der for alvor stak kniven ind og direkte opfordrede Anna Mee Allerslev til at trække sig fra borgmesterposten.' Det er ikke alene tankeløst, men forsmædeligt', skrev Fischer.' Jeg ved, at mange, mange andre radikale tænker som mig, men vi har af hensyn til partiet valgt at tie. Det her er dråben. Vi kan ikke mere. Anna Mee, gå', lød det i et opslag fra Charlotte Fischer.Allerede i weekenden valgte Randi Hjortholm, kandidat til Borgerrepræsentationen, at trække støtten til Allerslev.Tre kvarte millioner til godeAnne Mee Allerslev meddelte på pressemødet i går, at hun inden for fire dage på et ekstraordinært møde i Borgerrepræsentationen forlader alle sine politiske poster.Økonomisk står hun dog først ude på den åbne mark om ni måneders tid.Som borgmester i seks fulde år (2011-2016) har hun nemlig optjent ret til eftervederlag svarende til seks gange halvanden måneds løn.Dermed skal kommunekassen punge ud med 752.000 kroner over de kommende ni måneder til den nu tidligere radikale borgmester.Flere kandidater i spil som spidskandidatMedlemmer af Radikale Venstre i København skal stemme om en ny spidskandidat.Det sker i morgen, oplyser partiet på sin hjemmeside.I aftes valgte forretningsudvalget i Hovedstadens Radikale Venstre at indkalde til medlemsmøde i morgen klokken 17 med henblik på at finde en ny spidskandidat efter Anna Mee Allerslevs farvel.Tommy Petersen, Anna Mees højrehånd i partiet og nummer to på Radikale Venstres opstillingsliste til det kommende kommunalvalg, har allerede meldt ud, at han vil stille op.Samler baglandetDen 40-årige gruppeformand har været en aktiv støtte for Allerslev under hendes bryllupskrise, hvor han adskillige gange har forsvaret Allerslev.Han har blandt andet kastet sig ud i talrige diskussioner med kritiske Facebook-brugere, der har kommenteret Anna Mees opdateringer om sagerne.Da Ekstra Bladet mandag aften forsøgte at konfrontere Anne Mee Allerslev med nogle af de mange spørgsmål, hun har undveget, fungerede Tommy Petersen sågar som en slags bodyguard for sin partikollega.Mia Nyegaard, der er nummer tre på listen, har over for Politiken også meldt sig klar.- Jeg tror, jeg kan samle baglandet, kandidaterne og gruppen, og så kan jeg samarbejde med alle på rådhuset, siger hun.sahl@eb.dk jkm@eb.dk ;pma@eb.dk Hun beholder trods alt et eftervederlag til en samlet værdi af 752.000 kroner Tiden på Københavns Rådhus har i den grad lunet i Anna Mee Allerslevs privatøkonomi Den pompøse fest fik nemlig en sand lavine til at rulle.Fakta: DET TJENTE HUNBorgmesterløn: 1.003.793 kr.Formand for KL's Børne-og Kulturudvalg: 215.348 kr.Medlem af KL's bestyrelse: 64.604 kr.Medlem af KL's formandskab: 37.686 kr.Medlem af bestyrelsen for Copenhagen Capacity: 25.000 kr.I alt 1.346.431 kr.
BRIDEZILLA: Anna Mee Allerslev ender med at betale en umådelig høj pris for sin ringe dømmekraft.
Der bliver brug for de korte ærmer og solbriller denne uge, hvor solen på daglig basis vil stråle ned over landet. Det oplyser DMI.Det er et højtryk over Finland, der vil medvirke til, at den sidste uge i september bliver flot og mild.»Det bliver lunt efterårsvejr med en smule opfriskende vind fra øst.Der er gode chancer for sol. Og selv om der også vil komme lidt regn, så vil det være i begrænsede mængder,« fortæller Martin Lindberg, vagthavende meteorolog ved DMI.Tirsdag begynder med skyet vejr og stedvis regn især i den vestlige del af landet. Det klarer op i løbet af dagen, hvor det også bliver både solrigt og tørt. Også tirsdag vil temperaturerne blive mellem 15 og 18 grader.Der kommer lidt mere vind i løbet af dagen.Onsdag begynder med lidt regn hovedsageligt i den vestlige del af landet. Men solen vil også kigge frem med temperaturer mellem 15 og 18 grader. Vinden bliver frisk ved kysterne.Uforudsigelig weekendTorsdag slipper vi for regn, mens solen igen vil kigge frem. Dagen vil byde på nogen eller en del sol og temperaturer mellem 14-17 grader med en jævn til frisk vind fra øst.Fredag bliver det tørt med nogen eller en del sol og temperaturer på 15 til 18 grader. Vinden ventes at blive jævn til frisk. Sidst på fredagen kan det blive op til hård vind kysterne.»Weekenden er lidt mere uforudsigelig.Der er en front på vej, der kan være på vej mod Danmark, der kan indeholde en del regn. Men det kan også være den stopper, inden den rammer Danmark,« siger Martin Lindberg/ ritzau/.'' Det bliver lunt efterårsvejr. Der er gode chancer for sol Martin Lindberg, vagthavende meteorolog ved DMI.
VEJRET Solen vil skinne de fleste dage denne uge, hvor nedbørsmængderne bliver begrænsede.
Hvad er ugens vigtigste nyhed? »Jeg synes, det var, da de fandt Kim Walls torso. Det var vigtigt, fordi svenskerne gerne ville vide, hvor hendes lig var. Nu ved både vi og svenskerne, hvad der er sket med hende. Det er ret uhyggeligt, at der ikke er fundet et hoved endnu«. »Og hvad mon der er sket på den ubåd? Det er altså ret creepy«. Hvor hørte du om det? »Det står overalt. Min mor og far har fortalt mig om det. Hvis man skal ind på DR TV, så kan man ikke undgå at se det på DR's hjemmeside«. Hvad er den vigtigste begivenhed i dit liv? »Sidste sommer var jeg på en lejr med CISV (Children's International Summer Villages, red.). Det var en oplevelse for livet. Jeg var af sted i en måned i Norge. Vi var sammen med mennesker fra nærmest alle lande i verden. Vi var 100 mennesker i alt. Man taler engelsk sammen, og det var en stor udfordring. Men jeg kastede mig bare ud i det og lærte meget engelsk. Jeg fik nogle rigtig gode venner - især en pige fra Canada, som hedder Ruby. Jeg skal af sted igen næste sommer, hvor vi alle sammen er blevet 13 år«. ditte.ravn@pol.dk 

@thedanishgirl Waterfront Shopping # ibyen

Når det er licenspenge, skal der også være et læringsaspekt«, forklarede den altid politisk ukorrekte bodega-figur Onkel Reje børnene ved sin jazzkoncert med DR Big Band i foyeren lørdag eftermiddag.Jo, tak. Halvfjerdserne er tilbage i DR. Eller hvad? Spørgsmålet meldte sig i koncerthuset i Ørestad, der i weekenden var forvandlet til et børnevenligt hus. Fyldt op af tre timers festivaler med korte koncerter med DR's orkestre, proppet med børneinddragelse og popcorn og styret af glade børneværter fra tv-kanalen Ramasjang. Det er vist tredje år i streg, det har set sådan ud i juni i Koncerthuset, og det er da også en virkelig velfungerende form, de har fundet på børneformidlingen i slutningen af sæsonen i DR. Der kunne godt mangle lidt mere ro og plads til eftertanke.Men kvaliteten var høj.Ideen bag festivalen er noget med, at børnene skal få et kropsligt forhold til musikken.En kropslig oplevelse, som de kan støtte sig til, når den spiller. F. eks. i den lille åbningskoncert med DR SymfoniOrkestret og Silja Okking, hvor hver af de fire satser i den 40. symfoni af årets temakomponist, Mozart, fik sig en støttesanglinje, en rytme til at banke på lår og kinder eller en dans. Det sidste selvfølgelig til menuetten, som alle dansede lystigt på rækkerne.Det fungerede vist meget godt. Der var i hvert fald en flok 7-8-årige på min række, der var fanget.Hele festivalen var sat op efter den skabelon.Som en lang dag med korte indslag.Koncerter spillet af udsnit af orkestrene på 20 minutter mellem små workshops eller helt åbne værksteder med mulighed for selv at blæse i trompeter og oboer eller bygge små slagtøjsinstrumenter af pap. Der var også en skærmskov med små musikprogrammer på iPad - som i sammenhæng med den sanselighed, nærværet af de akustiske instrumenter tilbød, virkede overflødig.DET VAR ALTSÅ ikke bare musik. Børnene skulle have noget mere med hjem, og så er vi ved Onkel Rejes indledende licensdogme.»Et læringsaspekt er, når man tror, man ser fjernsyn, men i virkeligheden er i skole«, som han meget rigtigt uddybede for de måbende børn.Lige præcis, men de undgik altså meget godt den overgjorte stavepladeagtige formidling på festivalen. Børnene lærte musikken at kende ved at bruge deres egen krop og stemme i musikken. Men de fik ikke at vide, hvad de skulle få ud af den. Onkel Reje har det vist i øvrigt selv ret stramt med læringsaspekter.I hans koncert lå formidlingsdelen i, at han lærte børnene at putte en cigaret op i næsen. Eller han fortolkede trompetisten Mads La Cours store solo i Miles Davis' ' So what' som absurd teater med vimpler i luften.Ironi er fint nok, når det bygger på følsom instrumentalpoesi - og den var absolut til stede med solide numre af Charlie Parker, Miles Davis og Herbie Hancock.Men hvad med fordybelsen, vil nogle måske indvende? Når der står klassisk og jazz på programmet, er det vel ikke nok at servere musikken i udsnit på størrelse med en popsange. Jeg fandt fordybelsen lørdag eftermiddag i et af studierne under koncertsalen, hvor en flok strygere spillede ' Eine kleine Nachtmusik' midt på gulvet inde mellem børnene, der spiste popcorn og tegnede lydindtryk på postkort.Det var urimelig fedt at høre Mozarts musik siddende på gulvet mellem en 1. og en 2.violinist med alt det akustiske, klanglige nærvær, man kunne ønske sig. Børnene var intenst fordybet i midten - forældrene tilsvarende langs væggene. Bare med en mobiltelefon mellem hænderne i stedet for en tusch.DE BRUGTE selvfølgelig de gode kræfter, de har i DR, og når de nu de sidste 10-15 år har opbygget en kortradition, som går helt fra de små spirer på 6 år til de professionelle i VokalEnsemblet, virkede det helt logisk at lade spirene være kernen i en åben workshop som træning til afslutningskoncerten. En workshop, hvor børn og voksne lærte et par sange - og en koncert som sing-along. Hvor det kunstneriske element blev nedtonet til fordel for en mulighed til at få brugt stemmen og de hjemmelavede slagtøjsinstrumenter og opleve fornøjelsen ved det.Det var der ikke noget galt med. Børnene så glade ud, og hvorfor så ikke nøjes med det? Alligevel var det svært ikke at ønske sig lidt mere dybde på en lang dag, hvor alle de bedste kræfter var på banen. Børnene var åbne for indtryk, og musikken kunne sagtens tilbyde det, så hvorfor ikke løfte barren en tak og udfordre publikum lidt mere? Oplevelsen i kælderen, hvor SymfoniOrkestrets fantastiske strygerkorps ikke gjorde meget andet end at spille luksuriøst rundt om børnene, kaldte i hvert fald på mere af den slags.henrik. friis@pol.dk.Et læringsaspekt er, når man tror, man ser fjernsyn, men i virkeligheden er i skole Onkel Reje.
DR's Sommerfestival for børn havde Mozart i centrum for lange dage med korte musikoplevelser. klassisk for børn.
Hvis du har planer om at læse på Aarhus Universitet (AU), kan du se frem til at møde et adgangskrav på mindst 7, hvis du søger ind på kvote 1.Således er fakultetet Aarhus BSS nu klar til at indføre karakterkrav på mindst 7 i snit på alle uddannelser på kvote 1. Dermed gør de som på bl. a. Københavns Universitet (KU), hvor der fra i år vil være et mindstekrav om 6 i snit på langt de fleste uddannelser på kvote 1.På samme måde indfører et andet af de fire fakulteter på AU, Science and Technology, fra 2019 et mindstekarakterkrav på 7 på kvote 1 på alle uddannelser, samt et selvstændigt mindstekrav om 7 i faget matematik.Når det gælder uddannelsen til lærer på en professionshøjskole, har der i en årrække også været krav om mindst 7 for at komme ind via kvote 1.Karakterkravene vidner om en tendens, hvor flere uddannelsesinstitutioner de senere år har forsøgt at justere adgangskravene. En tendens, der afspejler et politisk ønske om at hæve uddannelsernes faglige niveau, og at de unge i højere grad vælger de rigtige uddannelser første gang, og som bliver færdige til tiden.Helt konkret vil de på Aarhus BSS fra 2020 stille krav om mindst 7 i snit på alle deres 13 bacheloruddannelser, hvor der årligt bliver optaget over 2.600 studerende.For fakultetet handler det i høj grad om branding, signalværdi og forventningsafstemning, ligesom karakterkravet skal være med til at forebygge frafald, oplyser prodekan for uddannelse, Per Andersen.»Vi har tiltro til, at en karakter i sig selv udtrykker noget. Det afspejler en evne til at arbejde fagligt med tingene,« siger han: »Vores erfaring er, at kommer man ind med et højt snit, klarer man sig generelt bedre gennem sin uddannelse.« I dag kræves der til over halvdelen af uddannelserne på BSS et snit over 7. Men på resten er snittet under 7. Det gælder bl. a. nogle af business-ingeniøruddannelserne og økonomiuddannelserne, oplyser prodekanen. Han henviser til, at frafaldet på disse uddannelser er op til 30 procent eller mere i løbet af bachelor delen.SignalpolitikIfølge Per Andersen behøver kravet ikke føre til, at der bliver optaget færre studerende.»Der er stadig mulighed for at søge ind via kvote 2, hvor der ikke nødvendigvis kigges på gennemsnitskarakter, men derimod mere fagspecifikke resultater i f. eks. matematik. Vi vil i de kommende år arbejde for at blive endnu skarpere på at bruge kvote 2 til at rekruttere de studerende, som har gode forudsætninger for at klare sig godt på fakultetets uddannelser,« siger han.Ifølge områdechef for videregående uddannelse i Danmarks Evalueringsinstitut (EVA) Jakob Rathlev er de store universiteters minimumskrav i høj grad udtryk for en slags signalpolitik.På KU betyder 6-kravet således ikke det store i praksis. Ud af det samlede optag på KU har kun ti procent et snit under 6. Halvdelen af disse kommer ind via kvote 2. Det betyder altså, at kun fem procent af de studerende, der kommer ind i dag, ikke vil komme ind med det nye krav.»Der er gang i en stoleleg, der ser ud til at fortsætte, hvor de store universiteter går efter at få fat i de bedste studerende,« siger han.Omvendt vil et generelt minimumskrav betyde mere på mindre universiteter som Aalborg Universitet og Syddansk Universitet (SDU), fortæller Jakob Rathlev. På disse universiteter er der mange studerende med et snit på mindre end 6 fra deres ungdomsuddannelse.På SDU forsøgte de sig i forbindelse med optaget i 2017 med et krav om mindst 6 i snit for at blive optaget på kvote 1 på de naturvidenskabelige uddannelser. På nogle af disse uddannelserne blev kravet dog sat højere, til 7 eller 8.Det har ikke påvirket det samlede optag af studerende på naturvidenskab på SDU sidste år. Men SDU frygter, at det skærpede krav på kvote 1 kan have afholdt unge uden det fornødne snit fra at søge ind via kvote 2, fordi de på forhånd har antaget, at de pga. kvote 1-kravene heller ikke ville kunne komme ind via kvote 2.Derfor vil SDU i år slække på adgangs kravene på kvote 1 på naturvidenskab, så 8 bliver til 7.Dog bliver det generelle minimumskrav på 6 ikke opgivet.»Men vi vil generelt gerne optage flere studerende på kvote 2, hvor vi bl. a. benytter os af optagelsessamtaler. Vi vil gerne have fat i unge, som vi mener, der er et potentiale i at uddanne, fremfor at vi alene udvælger dem ved at stille et så rigoristisk krav som et karakter gennemsnit,« siger prorektor Bjarne Graabech Sørensen.ejs@berlingske.dk Fakta: DET RETTE SNIT 80 procent kommer ind på førsteprioritetenNi procent af de videregående uddannelser kræver et karatersnit på mindst 9 for at komme direkte ind på kvote 1.Et snit fra gymnasiet på 7-8 giver typisk direkte adgang til tre fjerdedele af uddannelserne via kvote 1, ligesom der til cirka halvdelen af alle studiepladser slet ikke er karakterkrav, men frit optag.80 procent af ansøgerne kommer ind på deres førsteprioritet, når de søger. 15 procent kommer ind på deres andenprioritet.Kilde: Danmarks Evalueringsinstitut (EVA).
To af de fire fakulteter på Aarhus Universitet er nu klar til at indføre et karakterkrav på minimum 7 i snit på kvote 1. Det handler om profilering mener ekspert.
KLOAKERING Byrdal's Kloak &amp; Blik bliver drevet af ægteparret Mette og Brian Byrdal.Mette er uddannet jurist og tager sig af administration og økonomi, mens Brian tager sig af salg og arbejdsopgaver ude i marken. Det er også Mette, der sørger for, at virksomheden sætter tæring efter næring og ikke lader kassekreditten løbe løbsk.Virksomheden blev etableret på hjemmeadressen i Kastrup i 2013. Kontoret er indrettet i et skur i baghaven. De første tre måneder havde Brian Byrdal et fuldtidsarbejde som skraldemand ved siden af, for netop at sikre at der kom penge i kassen. Herefter har kloakfirmaet haft hans fulde opmærksomhed. Ideen med blik er aldrig rigtig blevet til noget. Virksomhedens har specialiseret sig i fejlfinding og renovering af kloakledninger - primært i det storkøbenhavnske område.- Jeg har altid haft en selvstændig i maven. Ud over min familie er arbejdet mit liv, fortæller Brian Byrdal, der først blev uddannet blikkenslager, inden han gik i gang med kloakmesteruddannelsen.Nu med egne maskinerFrem til 2016 lejede Brian Byrdal maskiner, når han skulle bruge en gravemaskine eller en dumper.- I 2016 rykkede forretningen.Vi fik nogle store ordrer, og kunderne er kommet igen.Men det kræver da også en vis portion held for at få opgaverne, siger iværksætteren.Foruden de to indehavere er der ansat fire medarbejdere.Maskinparken er indviet med tre Terex gravemaskiner, dumper og motorbør. Alle enheder er købt hos Maskinhuset A/ S' afdeling i Slagelse.Flowet af opgaver ser fornuftigt ud her i 2017, men Brian Byrdal har svært ved at se, at væksten kan fortsætte i samme tempo. Forklaringen er, at det nærmest er umuligt at finde kvalificeret arbejdskraft.I stedet må Brian Byrdal hyre andre kloakfirmaer ind som underleverandører.Service betyder altBrian Byrdal har fundet en vej ind på markedet, som alle aktører i branchen burde kende.- Markedet i Storkøbenhavn er ikke så ringe, men det er den service, jeg hører, kloakfirmaerne giver deres kunder. Vi går en anden vej og prøver at holde vores aftaler, og er der problemer, så finder vi en løsning. Den kontante holdning til tingene kan kunderne godt lide, siger Brian Byrdal.Service betyder alt - også når Brian Byrdal skal købe maskiner.- Hos Maskinhuset bliver der handlet på tingene, og det er i bund og grund det, det hele handler om, pointerer han.Ligesom det er afgørende at have dygtige medarbejdere, er det også vigtigt at have nogle velkørende maskiner.- Nye maskiner kører bare bedre, hvor brugte maskiner ofte er forbundet med reparationer osv. Hvis vi vil differentiere os på servicen, så skal maskinerne bare virke, når der er brug for dem, fastslår Brian Byrdal.
Brian Byrdal fra Amager er iværksætter og går all in for sit kloakfirma. Efter nogle hårde år med opstart og etablering på markedet kom vendepunktet i 2016.
Danske og internationale eksperter skamroser Københavns Politi for deres efterforskning af Kim Walls død i den såkaldte ubådssag.Tirsdag kunne Københavns Politiet oplyse, at det igen var lykkedes at finde en ligdel på bunden af Køge Bugt. Denne gang en venstre arm, som efter al sandsynlighed stammer fra den afdøde svenske journalist.Fundet af Kim Walls hoved, begge ben, den formodede arm, samt flere andre genstande, der indgår i sagen mod varetægtsfængslede Peter Madsen, har bl. a. imponeret Mark Safarik. Og det er ikke så nemt, da amerikaneren har arbejdet i mere end 23 år i amerikanske FBI. Her har han arbejdet med at udvikle profiler på gerningsmænd og ledet efterforskningen i talrige højt profilerede volds-og drabssager. I dag arbejder han som konsulent og har undervist mere end 20.000 politifolk verden over. Herunder også danske.»Jeg har været meget imponeret over efterforskningen i denne sag, særligt i forbindelse med eftersøgningen af Kim Walls lig,« siger Mark Safarik: »Særligt fundet af Kim Walls hoved var essentielt, da politiet kunne vise, at forklaringen om, at ubådens luge havde ramt hende ved et uheld, var forkert.Jeg beundrer den vedholdenhed, som politiet har udvist,« siger Mark Safarik.Mark Safarik har flere gange været i Danmark for at undervise danske politifolk samt for at medvirke i Kanal 5s programserie ' FBIs danske mordmysterier'.Mark Safarik har tidligere været ude med en voldsom kritik af dansk politi i forbindelse med efterforskningen af Emilie Meng-sagen. Her mener han, at politiet handlede alt for langsomt og desuden fejlagtigt begyndte med at antage, at Emilie Meng sandsynligvis var taget til København og behandlede derfor sagen som en simpel efterlysningssag.Den 17-årige teenager fra Korsør blev siden fundet dræbt i et vandhul tæt ved Borup.Svensk rosOgså fra Sverige er der roser til de danske kollegaer.»Københavns Politi har udført et imponerende stykke arbejde med at finde bevismateriale i Øresund og Køge Bugt.Det har været en utrolig stor og svær opgave, som har krævet mange ressourcer, og hvor man også har skullet håndtere bandeskyderier og andet,« siger kriminalkommissær Mattias Sigfridsson, chef for sektionen mod international organiseret kriminalitet ved det svenske Polisregion Syd. »Jeg mener, at arbejdet med at finde bevismateriale på bunden af Øresund er uden sidestykke, så vidt jeg ved. Det er rigtig godt politiarbejde,« siger Mattias Sigfridsson.Stolt af indsatsenHan forklarer, at han selv er meget stolt af den indsats, som de særlige lighunde, som svensk politi har udlånt til arbejdet, har gjort en afgørende forskel i efterforskningen.Kurt Kragh, tidligere efterforskningsleder ved Politiets Rejsehold, er ligeledes imponeret over, at det er lykkedes politiet at finde så meget bevismateriale, som kan anvendes i forbindelse med den forestående retssag.»Jeg har kun roser til overs for alle de dispositioner, som Københavns Politi har foretaget i denne sag. Lige fra de eftersøger ubåden, til anholdelsen, og at de stadig søger efter ligdelene. Det er det, som skal til for at få succes - man skal turde det,« siger Kurt Kragh.Han mener, at sagen mod den 46-årige Peter Madsen efterhånden er så stærk, at det ikke har nævneværdig betydning for selve efterforskningen, om man finder den manglende arm. Alligevel synes han, at eftersøgningen, der er ledet af efterforskningsleder Jens Møller, i Køge Bugt bør fortsætte.»Jeg tror, man med rimelig sikkerhed ved, hvor man skal lede. Det ville være frygteligt, hvis en fisker hiver armen op.Både for de pårørende og pågældende, der finder den. Derfor bør man fortsætte af etiske årsager,« siger Kurt Kragh.past@bt.dk 21. AUGUST Ved Klydesøen finder en cyklist liget af Kim Wall. Hoved, arme og ben mangler.21. NOVEMBER Dykkere finder en venstre arm cirka en kilometer fra det sted, hvor hoved og benene blev fundet. Armen lå frit og var holdt nede med strips og rørstykker, svarende til det, der blev fundet på benene fra Kim Wall.11. OKTOBER Dykkere finder en sav nær Nautilus' rute. Saven er ifølge Peter Madsens seneste forklaring den sav, som han har brugt, og som stammer fra hans værksted. 6. OKTOBER Ud for Avedøre Holme finder dykkere fra Forsvarets Minørtjeneste hoved og ben tilhørende Kim Wall samt en pose med hendes tøj og en kniv. Posen er tynget ned af blylodder.
UBÅDSMYSTERIET International ros til Københavns Politi i det vedholdende, effektive arbejde med at finde Kim Wall .
Danskerne kan ikke længere få en ganske almindelig stivkrampe-vaccine hos lægen, på sygehuset eller, hvis de ryger på skadestuen.Sheik Abdulaziz Hamad Aljomaih og hans firma AJ Vaccines, der i januar måned i år overtog Statens Serum Instituts vaccineproduktionen, har nemlig henover sommeren besluttet, at man ikke vil opretholde produktionen af ren stivkrampevaccine.Der er ellers solgt 67.000 doser af vaccinen herhjemme de seneste fem år til læger og sygehuse, men nu er den officielt udgået fra det danske marked.Difteri oveniFremover kan man kun få en stivkrampevaccine i en kombinationsvaccine, hvilket betyder at man også skal vaccineres mod difteri (strubehoste, red.), som man nødvendigvis ikke har behov for på det tidspunkt.Og det er ikke optimalt, mener Lægeforeningen.- Jeg var ikke klar over, at den helt udgik, men regner med at klinikerne får nogle meldinger om, hvad vi så gør.Det bliver formentlig kombinationsvaccinen med difteri, men spørgsmålet er, om det er hensigtsmæssigt at give en ekstra vaccine, som man i nogle tilfælde ikke har behov for, siger Michael Dupont, næstformand i Lægeforeningen og formand i Lægemiddeludvalget.OvervaccineresEnhedslistens sundhedsordfører Stine Brix er enig og advarer mod, at AJ Vaccines beslutning kan føre til overvaccination: - Det er problematisk, at man nu i nogle tilfælde bliver nødt til at vaccinere patienter, uden at det er nødvendigt.Det er altid en risiko forbundet med at få en vaccine.Den er heldigvis lille, men man skal ikke bare vaccineres, hvis der ikke er en lægefaglig grund til det.- Men det er desværre et udtryk for, at AJ Vaccines forretningsplaner ikke nødvendigvis stemmer overens med det, som Statens Serum Instituts tidligere har leveret, og som man har haft et behov for - og det vil fremover gøre os ekstra sårbare, når det gælder vacciner, siger hun.BekymrendeHos Lægeforeningen finder Michael Dupont det også bekymrende, at det nu er et privat firma, der bestemmer, hvad der skal produceres af vaccine herhjemme.- Det er rigtig bekymrede i forhold til, om forsyningssikkerheden kan garanteres, når det er privatøkonomiske interesser, der styrer det og ikke staten.tgs@eb.dk; rise@eb.dk.Sheikens firma: Erstattet af en kombivaccineHos AJ Vaccines, der overtog vaccineproduktionen fra den danske stat i januar, skriver direktør Klaus Hermansen: - AJ Vaccines producerer fortsat tetanusvaccine (stivkrampevaccine, red.), og der er ingen planer om at stoppe produktionen af denne type vaccine. Dog er salget den rene tetanusvaccine erstattet af en kombivaccine, DiTeBooster, som er en tetanusvaccine kombineret med en vaccine mod difteri. Begge vacciner bliver fremstillet af AJ Vaccines i København, og AJ Vaccines har indgået aftale med SSI, om levering af Di-TeBooster, som dækker Danmarks behov de næste fire år.Statens Serum Institut: Meget, meget lille risikoHos Statens Serum Institut, der ikke længere producerer vaccine, men stadig har ansvaret for indkøb af vaccine og det danske beredskab mod smitsomme sygdomme, siger man om det nye situation: - Det har faktisk været sådan siden 1996, at anbefalingen har været, at når man fik en sårskade og skulle stivkrampevaccineres, så fik man det som en vaccine, der indeholder både stivkrampe og difteri. Så man har i forvejen brugt den i langt de fleste tilfælde, siger afdelingslæge Peter Henrik Andersen.- Den rene stivkrampevaccine, der nu udgår, er givet i de situationer, hvor der ikke har været behov for at give anden vaccine end mod stivikke krampe, eksempelvis personer, der havde fået difterivaccine, men manglede beskyttelse mod stivkrampe - eller folk, der er gået til deres læge og kun skulle have en stivkrampevaccine.- Der er solgt 67.000 doser ren stivkrampevaccine de seneste fem år herhjemme. Det betyder vel så også, at der er nogle danskere, der nu fremover vil få en vaccine, de i princippet ikke har behov for? - Ja, det vil der være. Der vil være nogle situationer, hvor man faktisk allerede har beskyttelsen mod difteri.Er det hensigtsmæssigt? - Det er en unødvendig ekstra dosis, man får, men risikoen ved det er meget, meget lille og da primært i form af lokal hævelse, rødme eller ømhed.- Blandt andet Lægeforeningen er bekymret for, at det nu længere er staten, der bestemmer, hvad der produceres, men et privat firma der kan have andre interesser? - Det kan man godt have bekymringer om, som Lægeforeningen udtrykker, men det er jo en beslutning, der er taget af det politiske system i Danmark, at man ikke ville opretholde en statslig produktion.- Og den situation svarer til alle andre lande i Europa, at man skal købe vacciner på det frie marked.- Men man har jo på det globale vaccinemarked de seneste år set en øget usikkerhed i leverancerne.Det gør vel Danmark ekstra sårbar, når vi ikke længere selv kan styre produktionen? - Man kan ikke afvise, at det kan betyde, at man i højere grad har en øget følsomhed over for leveringsproblemer.Det er problematisk, at man nu i nogle tilfælde bliver nødt til at vaccinere patienter, uden at det er nødvendigt.Fakta: STATEN SÆLGER UDEkstra Bladet har i en lang række artikler blandt andet afsløret, at:... fortrolige dokumenter fra de amerikanske myndigheder viser, at den saudiske køber Aljomaih af statens vaccineproduktion via medejerskabet af banken Arcapita har givet donationer til Det Muslimske Broderskab, som i flere lande er på terrorlisten.... Aljomaihs nyoprettede danske selskab, AJ Vaccines, ultimativt er ejet af et selskab i skatteparadiset Cayman Islands.... en arbejdsgruppe nedsat af den daværende SR-regering vurderede markedsværdien til 285 mio. kr., men salgsprisen endte på 15 mio. kr.... der er brugt mindst 79 mio. kroner på konsulenter i forbindelse med salget. Eksempelvis har staten betalt 30,6 millioner til Ernest &amp; Young og advokatfirmaet Accura for at finde en køber og PricewaterhouseCoopers har fået 3,1 mio. kr. til en rapport, der skulle vurdere om vaccineproduktionen skulle sælges.... Aljomaih har fået en huslejerabat af den danske stat på minimum 88 mio. kr. over fire år.STIVKRAMPEStivkrampe er en tilstand, som opstår efter infektion med bakterien Clostridium tetani og er kendetegnet ved stivhed og kramper i muskulaturen, som kan udvikle sig så alvorligt, at patienterne ikke kan trække vejret.Den kan i værste fald være dødelig.Alle børn herhjemme får en stivkrampevaccination i forbindelse med børnevaccinationsprogrammet.Det anbefales, at alle, som er grundvaccineret mod stivkrampe, revaccineres, første gang efter fire til fem år og herefter hvert tiende år.Det er dog almindeligt, at man tilbydes en dosis, hvis man får sår, der er så store, at man opsøger sin egen læge eller skadestue, selv om det er mindre end ti år siden, man fik sidste dosis.Kilde: Sundhed. dk, SSI.
BERØRT: Danskerne kan ikke længere få en ren stivkrampevaccination.
Det er set før. Det med at bytte sig frem i livet. I USA var der en fyr, der byttede sig fra en papirklips til et hus.Men vi er ikke i USA, og det bliver ikke nemmere, når man nærmer sig sit mål om at bytte sig fra en hårnål til et Rolexur.Tværtimod.Det har Thomas Jarolics, der er hovedperson i og idémand bag podcasten »Hårnålens Værdi«, måttet sande.Han har siden maj byttet sig gennem livet.Hans mål er at ende kæden af byttehandler med et Rolex-ur, og det er der to årsager til.Den ene er, at hans efternavn ofte bliver forvekslet med »Jeg-har-et-Rolex«. Den anden er, at han vil bevise, at man med et godt sælger-gen, charme og hårdt arbejde kan bytte sig til større værdier, end man allerede har.Og han har været vidt omkring, siden han stod med én enkelt hårnål i sin hånd: Hårnålen er blandt andet blevet til en orkidé, siden et cocktailkursus og nu - før det i de sidste afsnit skal vise sig, om målet om at bytte sig til et Rolex-ur bliver opfyldt - står Thomas Jarolics med et gavekort til Hotel Marienlyst værdisat til 70.000 kroner.Men gavekortet - som engang var en hårnål - skal vise sig sværere at få vekslet til et Rolexur end man lige skulle tro. Ikke desto mindre er Thomas Jarolics tæt på målet nu, og han har endda været i kontakt med en endnu unavngiven Rolexforhandler, fortæller byttekongen.Men der er altså udfordringer: »Sagen er, at Rolexforhandleren vil have en bil til en værdi af omkring 100.000 kroner.Mærket på bilen er ikke så vigtigt, men nu skal jeg finde en bilforhandler, der kunne tænke sig et gavekort til Hotel Marienlyst, og derefter bytte bilen til uret. Det er blevet lidt som en trepartsforhandling,« siger han.Men det er ikke kun »trepartsforhandlingerne«, der er en udfordring. Det er også et problem med SKAT, som han skal have løst. Eller i hvert fald have indvilliget den sidste partner i.Sidst Berlingske Business skrev om Thomas Jarolics, stod han med et cocktailkursus til en værdi af 10.000 kroner, men han byttede sig ind i problemer med det danske skattesystem.Bytter man i Danmark, skal man nemlig svare cirka halvdelen af værdien i skat.Lige nu vil det konkret sige, at Thomas Jarolics står med en skattegæld på 35.000 kroner for hotelopholdet i Marienlyst, hvis han sælger det. Hvis Thomas Jarolics skal gennemføre den sidste handel, kræver det derfor, at Rolexforhandleren køber bilen af Thomas Jarolics for eksempelvis 100.000 kroner. De penge, som Jarolics tjener - altså 100.000 kroner - svarer han halvdelen af i skat, og derefter køber han uret af Rolexforhandleren for 50.000 kroner. Indviklet? Ja, mener Thomas Jarolics og fortæller, at det ændrede hele konceptet og baggrunden for podcastserien. Og det er netop en af grundene til, at man skal lytte med, nu hvor afslutningen nærmer sig.»I begyndelsen drejede det sig om at fortælle, hvor nemt det er at bytte sig frem. Det har taget en drejning, hvor det nu lige så meget drejer sig om at bevise, hvor mange udfordringer, der er forbundet med at bytte, når de danske regler er, som de er,« siger Thomas Jarolics.Han er dog ikke i tvivl om, at Rolexuret en dag kommer til at sidde rundt om hans håndled.»Det skal nok lykkes, lige nu drejer det sig bare om tid.«.nipc@berlingskemedia.dk Fakta: SÅDAN HAR HAN GJORT Ti byttehandler1. Fra en hårnål til 2. to cremer fra Matas til en værdi af 40 kr. til 3. orkidéer til 200 kr. fra Blomster Jannie til 4. vin fra Restaurant Enomania, 280 kr. til 5. en helikoptertur over Manhattan, 1.600 kr. til 6. en middag for to på Restaurant Agern, 3.500 kr. til 7. et rejsegavekort fra Aclass, 7.000 kr. til 8. et cocktailkursus, 10.500 kr. til 9. hotel-software Fra Digitalguest, 54.000 kr. til 10. et gavekort til Hotel Marienlyst, 70.000 kr.PODCAST-SERIE Fra hårnål til Rolex»Hårnålens Værdi« er en podcastserie om evnen og viljen til at bytte sig til tops gennem mennesker, produkter og salgstekniker.Thomas Jarolics har hver onsdag siden 3. maj taget lytterne med til bl. a. blomsterhandlere og cocktailkurser i håbet om at bytte sig fra en hårnål til et Rolex-ur.Du kan finde »Hårnålens Værdi« på Spreaker. com, på iTunes eller i din podcast-app.Podcasts fra Berlingske Business sponsoreres af Nordea.
Det går fremad for Thomas Jarolics' plan om at bytte sig fra en hårnål til et Rolex-ur. Men som beløbene vokser, bliver byttehandlerne sværere, og nu venter den største udfordring: Den sidste byttehandel.
Længe før salig Umberto Eco begræd, at der var så få læsere tilbage i verden, og foreslog, at vi skulle samle os i et lille bysamfund, bemærkede Georg Brandes hvast, at »der i vore dage kun er yderst få, som overhovedet kan læse, gider læse, og får noget udbytte af deres læsning. Det at læse er næsten en uddøende færdighed fra den tid af at regne, da alle kan det«. Åndsaristokraten serverede dommen i 1908, og man tør næsten ikke tænke på, hvordan det ville svimle for ham, hvis han i dag blev plantet blandt en flok 11-årige med næsen presset mod smartphonens blåligt lysende skærm, mens YouTube pladrede løs, og de alle ville antage, at Shakespeare var navnet på et par nye sneakers signeret Kanye West.Der er derfor noget næsten arkæologisk og zoologisk over at anmelde det bibliofile tvillingepar Bogsteder, fotografen Kurt Rodahl Hoppes ualmindeligt smukke fotobog, og Danske bogsamlere i det 20. århundrede fra Dansk Bibliofil-Klub og Forening for Boghaandværk. Mens Hoppe fotograferer bøgerne uden deres samlere, beskriver de bibliofile samlerne snarere end deres bøger.Det er trivielt sandt, at der er noget taktilt, sanseligt og næsten obskønt-erotisk ved bogen som fysisk objekt. Den gamle, blinde Jorge Luis Borges beretter et sted, hvordan han må lade fingrene stryge hen over siderne på et særligt bind i samlingen på University of Texas, Austin, og i Danske bogsamlere i det 20.århundrede beskriver Anders Toftgaard godt, hvordan danske Frederik Thorkelin elskede at røre ved sin helt særlige 1588-udgave af Montaignes Essais (det eneste kendte eksemplar i det originale helpergamentsbind), også fordi Thorkelin derved følte, at han bogstavelig talt kom nærmere på sin litterære helt.Dermed er vi allerede dybt inde i krattet af de mange forskellige måder at være bogelsker på; i Hoppes Bogsteder får vi kastet et blik på tre slags bogkærlighed: bibliotekets, den private samlers og antikvariatets, og som titlen siger, er fokus på stedet.For bøger fylder helt kolossalt, og samlinger har det med at »bovne op«, som Tom Kristensen formulerede det. Hoppe har nogle fascinerende fotografier af hele det maskinelle, usynlige apparat inde på Det Kongelige Bibliotek; hele den teknologiske side med at sørge for en passende temperatur og luftfugtighed til bevaring af ordene. Men for mig er det bedste nok den store diversitet hos de private samlere - lige fra Dronning Margrethe IIs håndbibliotek, over Niels Jørgen Cappelørns nydelige samling af bind, hvoraf ingen kan være yngre end 150 år, snorlige opstillet, mens de ser ned på Wanschers colonial chair; herfra et spring til Torben Brostrøms sytten millioner små, tynde lyrikbind, Lars Dybdahls og Lars Movins tætpakkede, bugnende og billige fyrretræsreoler og Knud Romers tunge, lukkede højborgerlige bogskabe, til Leonora Christina Skovs egentlig overraskende få bøger i Frederiksberg-lejligheden med kig ned til Danasvej og klirrende lysekrone foroven, et tableau der er velkendt fra Instagram.Alle disse rum, så forskellige som de nu er, radierer en form for lykke, der er helt borte i de sølle djøf-stuer, der gør det ud for nutidens borgerskab, og hvor typisk 126 bøger udgøres af noget studielekture, krimier, biografier og de bøger, man lige skal kunne tale med om i sæsonen. Pokkers, hvor lyder jeg snobbet her! Men det var Jens Kistrup, der allerede først begyndte at registrere bortkomsten af det, der engang var et dannelsesborgerskab, hvor man som en helt selvfølgelig ting kunne sin Schiller lige så godt som sin Gogol. Ikke for at vigte sig, men fordi de var med til at gøre vores fælles samtale klogere og interessantere end snakken om rejser, mad, indretning og karriere, for nu at tage helt tilfældige eksempler.Hvor er de henne, alle de belæste tandlæger, jurister og bankdirektører? De er, som en anden uddød art, registreret og opregnet i en Fortegnelse over danske bogsamlere i de bibliofiles samlerbind, typisk med angivelse af erhverv, samlingens omfang og egenart og lidt data fra Kraks Blå Bog (Fortegnelse  er en umådeligt kedelig titel til en overraskende vild og skæg tekst). Hér står de side om side, kunsthandler Ossip Kofman (1932 numre), driftsingeniør Carl Lund (1069 numre), min gudfars far, den vittige lektor Hans Vilhelm Saxild Hvass (hvor der ikke er styr på samlet antal eksemplarer af en formidabel samling), Paul Rubow, der ikke mente, han kunne fungere uden sine 40.000 bind, Dan Turèll, der havde et hav af fedtede amerikanske billigbøger, Anker Kyster, den store bogbindermester, Gustav Wied (1247 numre, pertentligt ordnet i eget katalog), vidunderlige Julius Bomholt (hvorfor, oh hvorfor, findes der ingen som ham på Christiansborg i dag?) med anstændige 17.000 bind, runologen Ludvig Wimmer (12.185 numre), men også alle de kendte, Blixen, Brandes, Borum, Johannes V., Peter Seeberg (hvor samlingen endte på Hald Hovedgaard), og så videre ud i det lykkelige, bibliofile blå.Dannelsesborgerskabet er en saga blot, og i dag er det ofte forskningsbiblioteker, der indkøber alle de sjældne og smukke eksemplarer, hvis ikke for eksempel Hollywoods Leonardo DiCaprio, der har en ret fin samling førsteudgaver.Og hvad med Dem, kære læser? Er De bibliofil eller biblioman? Det er meget nemt at svare på, hvis blot De har læst 15-årige Flauberts »Bibliomani«, en kort tekst (baseret på en virkelig hændelse) om den catalanske boghandler Giacomo, der arrangerede en mordbrand, for at få det begærede bogobjekt fra en led rival. Det har De trods alt ikke tænkt på at gøre? Så er De nok blot en fredsommelig bibliofil; og hvis De ikke engang er dét, er det vist på høje tid at komme i gang med bogsamleriet.
Samlesæt. Glæden ved bøger kan gå fra blid begejstring til syndigt samlervanvid - to nye værker kredser om begge, måske uddøende erfaringsformer.
Et valgresultat kan udlægges på mange måder. En klar sejr. Et nederlag.Og så er der kunsten at udlægge et nederlag i en mere positiv retning.Statsminister Lars Løkke Rasmussen (V) gjorde et forsøg en lille halv time før midnat natten til onsdag, da han trådte ud i mørket foran partikontoret i Søllerød nord for København og erklærede sig »meget godt tilfreds« med kommunalvalget.»Venstre har fået et fornuftigt valg med nogenlunde en fjerdedel af stemmerne,« lød det.Senere uddybede partiets politiske ordfører, Jakob Ellemann-Jensen, det budskab og kaldte resultatet »ikke prangende, men bestemt hæderligt«. Men tag ikke fejl.Bag udmeldingerne gemmer sig rå fakta fra valget, der tegner et utvetydigt billede af et Danmark farvet markant dybere rødt.Et Danmark, hvor Mette Frederiksen fra Christiansborg i sit første valg som Socialdemokratiets formand kan skue ud over landet og se, at hendes parti og den røde blok på de fleste væsentlige parametre står med en overbevisende triumf - og at Venstre og blå blok står med det modsatte.Næsten hver tredje stemmeberettigede - 32,5 procent - har sat kryds ved Socialdemokratiet.En fremgang på tre procentpoint i forhold til valget i 2013. Partiet er gået frem med 69 byrådsmedlemmer, står til ti ekstra borgmesterposter, er gået frem i 67 af landets 98 kommuner og sidder endnu mere solidt på magten i de fire største byer.Oven i det står Socialdemokratiet til at overtage formandsposten i Kommunernes Landsforening (KL) fra Venstre og har erobret endnu en region, Region Sjælland. S er derfor nu i spidsen for fire ud af de fem regioner og har samtidig formandsposten i Danske Regioner.Valgforsker og professor ved Institut for Statskundskab på Københavns Universitet Kasper Møller Hansen konstaterer da også, at Socialdemokratiet har taget en stor sejr, mens Venstre og DF »går tilbage hånd i hånd«. »Danmark er rykket til venstre. Landet er blevet mere rødt og mindre gult og blåt,« siger han og kalder det »et blodbad« for Venstre.Ud over de mange flere borgmestre har Socialdemokratiet styrket sit fundament betydeligt i flere væsentlige kommuner. I store kommuner som Randers, Køge og Svendborg har S erobret magten fra blå borgmestre, og i de fire største - og meget vigtige - byer har S ligeledes styrket sit overtag.I Odense har Peter Rahbæk Juel (S) ved sit første valg som spidskandidat efter den tidligere bykonge Anker Boye (S) leveret en fremgang fra 28,8 til 42,1 procent. I Aalborg er S med borgmester Thomas Kastrup-Larsen i spidsen gået fra 36,3 til 48,7 procent af stemmerne og har samtidig sikret absolut flertal. I København og Aarhus er tilslutningen til Socialdemokratiet stort set status quo, men her er rød blok samlet gået frem.Dårligste valg for Venstre siden 1989Venstre er derimod gået tilbage i 76 ud af landets 98 kommuner. Samlet har partiet fået en tilbagegang på 3,5 procentpoint til 23,1 procent og har mistet 79 mandater. Det gør valget til det dårligste siden 1989. Selv om man normalt taler om, at det har en positiv effekt at sidde med borgmesterposten i en kommune - som Venstre havde 47 af inden valget - er der også markant tilbagegang at spore for flere af Venstres borgmestre - og i normalt solide Venstre-egne.I Varde Kommune har partiet mistet sit absolutte flertal efter en tilbagegang på hele 13,3 procentpoint. I Gribskov måtte Kim Valentin overlade borgmesterposten til en lokalliste efter at være gået 13,1 procentpoint tilbage.Også i normalt sikre Venstre-kommuner som Billund, Vejen og Ringkøbing-Skjern er partiet gået markant tilbage.»Der er sket nogle voldsomme hop rundt omkring. Nogle steder har Venstre fået et rigtigt godt valg, og er gået markant frem, mens de andre steder tordner tilbage og taber stort.Valget har generelt været meget polariseret, så du enten har vundet big time, eller helt har tabt småkagerne. Men samlet er Venstre hårdt ramt,« siger valgforsker og institutleder Christian Elmelund-Præstekær fra Syddansk Universitet.Tre steder havde Venstre satset og valgt at vrage partiets egen borgmester som spidskandidat op til valget: I Stevns, Thisted og København.Alle tre steder blev partiet straffet for manøvren.I Stevns Kommune bevarede V godt nok borgmesterposten, men gik 17,9 procentpoint tilbage. I Thisted Kommune måtte man overlade borgmesterposten til Socialdemokratiet, efter at den tidligere borgmester, Lene Kjelgaard Jensen, var skiftet til de Konservative, som fik et forrygende valg. Og i Københavns Kommune blev et dårligt resultat for Venstre i 2013 yderligere forringet, så statsministerpartiet nu er nede på bare 7,8 procent af stemmerne i landets hovedstad. Her vippede Cecilia Lonning-Skovgaard ved et kampvalg i september sidste år den populære Pia Allerslev af pinden som Venstres borgmesterkandidat.Mette Frederiksen pegede på valgnatten selv på, at hendes parti er lykkedes med at have stærke borgmesterkandidater i vigtige kommuner landet over, og den iagttagelse deler Christian Elmelund-Præstekær.»De lokale socialdemokrater har virkelig overperformet i forhold til, hvordan de nationale meningsmålinger ser ud. De store vindere ved valget er uden tvivl Socialdemokratiet og Alternativet,« siger han.God mavefornemmelse frem mod valgErik Fabrin, der er tidligere mangeårig Venstreborgmester og KL-formand, er ærgerlig over resultatet. Men han »græmmes« ikke over det, fordi Venstres tab ikke »var nær så meget, som vi var dømt til«. Han kommer samtidig med en sjælden ros til Socialdemokratiet.»Man må bestemt give Socialdemokratiet den cadeau, at de har rigtigt mange dygtige kommunalfolk - og rigtigt mange dygtige borgmestre.Og når det kører for dem i de store byer, er de gode til at holde fast,« siger den tidligere kommunale førstemand.Socialdemokratiets politiske ordfører, Nicolai Wammen, sender også æren ud til partiets »dygtige borgmestre og kandidater«. Noget af æren: »Men der er ingen tvivl om, at der er et meget stærkt samspil mellem vores lokale folk og de beslutninger, vi træffer på Christiansborg.Det er et samlet socialdemokrati, som nu står endnu stærkere, og det giver os en rigtig god fornemmelse i maven frem mod næste folketingsvalg,« siger han.Der er maksimalt halvandet år til næste folketingsvalg, og valget kan derfor været et stærkt afsæt for Mette Frederiksens bestræbelser på at vinde retten til Statsministeriet.S-formanden kan notere sig, at succesen kommer efter, at hun i et brev til 600.000 husstande og på sin rejse rundt i landet har brugt samme budskab, som runger fra Socialdemokratiet på Christiansborg: Velfærd frem for skattelettelser.Under valgkampen har adskillige målinger samtidig vist, at hverken vælgere eller kandidater fra højre til venstre har vægtet skattelettelser højt. Det er svært at konkludere, hvor meget det tæller hos vælgerne på baggrund af valget, siger valgforsker og professor ved Institut for Statskundskab på Aarhus Universitet Rune Stubager, men han peger på Odense som et eksempel.Her gik borgmester Peter Rahbæk Juhl (S) til valg på at hæve skatten og har fået massiv fremgang.»Det er kun i Odense, at vi reelt har fået en test af, hvad det kan betyde. Men dagsordenen om velfærd kontra skattelettelser kan have haft indflydelse på Socialdemokratiets overordnede valgresultat,« siger Rune Stubager.Ser man frem mod det kommende folketingsvalg, er læren, at der ikke ser ud til at være så stor appetit på de skattelettelser, regeringen slår sig op på, vurderer valgforskeren: »Det ser ikke umiddelbart ud til at være noget, der skræmmer vælgerne væk, at man står på velfærden, selv om det koster. Det har vores målinger i forvejen tydet på, så kommunalvalget er en bekræftelse af, at det nok holder.« Det er tredje valg i træk, at Venstre og Lars Løkke Rasmussen går tilbage. Det samme skete ved Europa-Parlamentsvalget i 2014 og folketingsvalget i 2015.Men det er ikke noget, man skal lægge det store i frem mod næste valg, lyder det fra Jakob Ellemann-Jensen.»Hvad skulle man lægge i det,« spørger den politiske ordfører.Der synes at være en tendens, og det kan man vel ikke leve af på sigt? »Nej, det tror jeg ikke, man skal lægge noget i. Der er forskel på kommunal-og folketingsvalg.Jeg kan konstatere, at regeringen leverer på de ting, regeringen har sagt, den vil levere på, og Venstre i den grad leverer på de ting, vi gik til valg på. Det er jeg helt sikker på, at vi vil se vælgernes milde dom over, når vi skal til folketingsvalg næste gang,« lyder det fra Ellemann-Jensen.mbor@berlingske.dk monu@berlingske.dk cabl@berlingske.dk Fakta: Dagen efterDet endelige resultat Klik ind på vores interaktive kort og se, hvem der blev valgt.Dagen efterBorgmesterkort Hvem vandt valget i de enkelte kommuner, og hvem blev borgmester hvor? Se b.dk Dagen efterPolitisk Morgenpost Få et samlet overblik over den politisk dagsorden på b.dk .FAKTA1 2 3 I disse kommuner står Venstre til at tabe magten: Faaborg-Midtfyn Halsnæs Hedensted Randers Struer Svendborg Syddjurs Thisted Vordingborg Holbæk Langeland NB: Dette er opgjort ved avisens deadline Fem stemmeslugere (andel personlige stemmer): Birgit S. Hansen (S), Frederikshavn: 42,8 pct.Hans Toft (K), Gentofte: 36,9 pct.Jacob Bjerregaard (S), Fredericia: 34,1 pct.Thomas Gyldal Petersen (S), Herlev: 32,2 pct.Joy Mogensen (S), Roskilde: 30,1 pct.Her er Socialdemokratiet gået mest frem: Samsø: 21,7 procentpoint.Frederikshavn: 18,5 procentpoint.Odense: 13 procentpoint.Lolland: 12,9 procentpoint.Lejre: 12,8 procentpoint.Dagen efterBykonge i Odense Odense-borgmester Peter Rahbæk Juel (S) fik en fremgang på 13,3 pct.Dagen efterTvivl om radikal borgmester På et møde i dag afgører de radikale i København, hvem der skal være partiets borgmester.Dagen efterRød hovedstad I København fik Socialdemokratiet 82.985 stemmer.Kommunalvalg 2017 i KøbenhavnSådan fordelte stemmerne sig procentvist mellem de københavnske partier til kommunalvalget den 21. november 2017 Kilde: KMD.Dagen efter»Det tætteste, som vi kan komme noget som helst, der har et navn, det må være et diktatur.« Torsten Nielsen (K), afgående borgmester i Viborg, til TV Midtvest.Dagen efterDask til Winni Grosbøl Bornholms borgmester, Winni Grosbøl, beholder sin post trods tilbagegang på 7,7 pct.
Danskerne vågnede dagen efter kommunalvalget op til et markant rødere Danmark på en lang række væsentlige parametre. »Et blodbad« for Venstre, lyder det fra en valgforsker, mens en anden peger på, at vælgernes dom også kan smitte af på næste folketingsvalg.
@mariannefroggy # bæverding? # isbjørnedong

Ligesom statslige arbejdspladser skal udflyttes, bør uddannelser på universiteter, professionshøjskoler og erhvervsakademier rykkes fra de store byer til provinsen.Sådan lyder opfordringen fra flere borgmestre i landets yderområder og Landdistrikternes Fællesråd.Thisteds borgmester Lene Kjelgaard Jensen (K) siger til Morgenavisen Jyllands-Posten: »Når vores unge skal studere, flytter de til Aalborg eller Aarhus. Så hvis ikke vi skal miste næste generation af ressourcestærke borgere i yderområderne, bliver vi nødt til at tale om udflytning af uddannelser på områder, hvor lokale virksomheder kan samarbejde.«.AltafgørendeFormanden for Landdistrikternes Fællesråd Steffen Damsgaard mener, at politikerne skal træde til.»Uddannelse er altafgørende for vækst og udvikling i hele landet og også for bosætning i hele landet. Vi ser, at når man rykker mod de største uddannelsesbyer i dag, så er der mange, der ikke kommer tilbage til landet og områderne, hvor de kom fra,« siger han til Ritzau.Socialdemokratiet og Dansk Folkeparti stiller sig positivt over for forslaget. Venstre mener derimod, at politikerne ikke skal blande sig i, hvor uddannelserne skal ligge, da de er selvejende institutioner, siger uddannelsesordfører Jakob Engel-Schmidt til Jyllands-Posten.»Uddannelsers placering er en faglig vurdering, ligesom uddannelsernes indhold er. Det skal politikerne ikke blande sig i. Vi kan kun opfordre til geografisk spredning igennem særlige tilskud,« siger Venstres ordfører.Der er også absolut mangel på begejstring på de højere læreanstalter.Anders Bjarklev, formand for Danske Universiteters Rektorkollegium, frygter, at mange små uddannelsessteder vil forringe forskningen og ødelægge det faglige miljø.»Det kræver et stærkt hold af forskere samlet på ét sted, hvis man vil sikre en fagligt stærk uddannelse.Det er både dyrt og ødelæggende for fagligheden at smøre uddannelserne ud over mange adresser,« siger han til Jyllands-Posten.Bekymring hos studerendeOgså Danske Studerendes Fællesråd (DSF) er betænkelig ved forslaget, siger uddannelsespolitisk næstformand Mads Hareskov Jørgensen.»Vi er ikke principielt afvisende.Men vi deler universiteternes bekymring for, at man kommer til at smøre fagligheden for tyndt ud. Der er en reel risiko for, at man går på kompromis med, at der skal være en kritisk masse i forhold til studiemiljø og forskermiljø, hvis man laver udflytning i alt for stort omfang,« siger han.Dansk Folkepartis uddannelsesordfører Jens Henrik Thulesen Dahl vil gerne oprette flere uddannelsestilbud i provinsen, så den lokale efterspørgsel efter arbejdskraftkan dækkes.For universitetsuddannelser er det dog afgørende, at der er et forskningsmiljø, understreger han.''Hvis ikke vi skal miste næste generation af ressourcestærke borgere i yderområderne, bliver vi nødt til at tale om udflytning af uddannelserLene Kjelgaard Jensen, borgmester i Thisted.
BOSÆTNING Borgmestre i provinsen opfordrer til at udflytte uddannelser på samme måde som statslige arbejdspladser. Men universiteter frygter, at fagligheden forringes.
Der er masser af muligheder for at se hekse flyve mod Bloksbjerg sankthansaften.Mange af de steder, man kan opleve bål, har også program for børn - og børnebål for dem, der ikke kan holde sig vågne. Ofelia Plads byder på børneopera og koncert med Søs Fenger. På Bryggen kan man opleve Oh Land. På Blågårds Plads er der folkekøkken og DJ. På Marienborg holder Lars Løkke Rasmussen båltalen, og der er koncert med Brødrene Olsen. På AOK. dk kan du se listen over 11 steder, du kan fejre sankthans.Sankthansaften Flere steder i København. I aften.
Sankthans.
Frem til 2025 vil København måned for måned vokse med 1000 indbyggere, ifølge de officielle prognoser.Den kraftige befolkningsvækst har allerede sat hovedstadens boligmarked under voldsomt pres og de sidste 20 år ført til en prisudvikling, der er ni gange større end stigningen i københavnernes lønninger.Der bliver dermed færre og færre boliger, der er til at betale for lavog mellemindkomstgrupperne. Københavns Kommune går ganske vist efter at få klemt 45.000 flere boliger ind i byen frem til 2027. Men det vil ikke lette behovet for billige boliger, vurderer Curt Lilliegreen, boligøkonom og direktør i Boligøkonomisk Videnscenter.BYG MINDRE OG BILLIGERE- Syv ud af ti københavnere er singler, og det vil sandsynligvis også være tilfældet med tilflytterne. Så der er brug for mange flere - og mindre - boliger i København, end der bliver lagt op til fra kommunalpolitikerne, siger Curt Liliegreen til Arbejderen.I mange år har kommunen haft et krav om, at nyt boligbyggeri skal rumme boliger, der i gennemsnit er på 95 kvadratmeter. Kravet skyldes et ønske om at konkurrere med omegnskommunerne om at tiltrække købe-og skatteyderdygtige familier med to indkomster. Men det har været med til at gøre boligerne både større og dyrere end nødvendigt, vurderer boligøkonomen.- Kravet er på det seneste blevet blødt lidt op, så en større andel godt kan være mindre boliger. Men det er langtfra nok. Der er brug for langt flere boliger på 40-60 kvadratmeter, understreger Curt Liliegreen.JORDSALG FORDYRER BYGGERIEn af de store forhindringer for at bygge billige boliger i København er de høje grundpriser - og det er delvis en politisk beslutning, afslører Curt Liliegreen.- Meget af den jord, der ejes af Københavns Kommune, har man lagt i selskabet By &amp; Havn. Det er stiftet og drives som et privat selskab, og skal sælge jorden så dyrt som muligt, da jordsalget skal fi-nansiere infrastruktur, først og fremmest metrobyggeriet i København, forklarer Kurt Liliegreen.Ved at sælge jord langs ved de nuværende og kommende metrostationer har By &amp; Havn kunnet gøre grundene her mere attraktive.- Det har ført til stigende priser, altså en slags synergieffekt, påpeger Kurt Liliegreen.Det har også gjort det vanskeligt for almene boligselskaber at sikre sig grunde til en pris, der muliggør støttet boligbyggeri, der er til at betale for lav-og mellemindkomster.Selv om Københavns Kommune, der ejer 95 procent af aktierne i By&amp;Havn, måtte ønske at sælge jord billigt til et alment boligselskab eller andre, der vil bygge billige boliger, kan det ikke lade sig gøre, forklarer direktøren for Boligøkonomisk Videnscenter.- Man må ikke sælge grunde billigere end man vil sælge til andre.Det vil være mod de gældende regler for styring af kommunerne.Det var det, den i sin tid væltede den tidligere overborgmester Ritt Bjerregaards projekt for billige boliger, siger Curt Liliegreen.GØR SOM AARHUSI stedet for at lægge de kommunale grunde over i et selskab, der ligesom andre offentlige selskaber ifølge både EU-og nationale regler skal fungere på lige konkurrencevilkår med private, kunne Københavns Kommune have valgt en løsning som i Aarhus, forklarer Curt Liliegreen.Her er det kommunen, der står som den direkte ejer af de kommunale grunde. Og det giver langt større handlefrihed.- Kommunen må stadig ikke sælge jorden billigere til nogen end til andre. Den skal stadig sælge til markedsprisen. Men kommunen har ret til at pålægge grundene en såkaldt rådighedsbegrænsning.Så hvis Aaarhus Kommune pålægger jorden den begrænsning, at den kun må bruges til almene boliger, så bliver jorden ikke så meget værd på markedet.Og så kan den helt lovligt sælges billigt til et alment boligselskab, forklarer Curt Liliegreen.Med By &amp; Havn-selskabet har Københavns Kommune fraskrevet sig denne mulighed.- Løbet er på sæt og vis kørt.Men hvis man kunne frigive andre kommunale grunde, så kunne man lade være med at lægge dem ind under By &amp; Havn, men i stedet pålægge grundene rådighedsbegrænsning.BEGRÆNS FORÆLDREKØBDer kan dog stadig gøres noget for at sikre billigere boliger indenfor kommunegrænsen i København, påpeger Curt Liliegreen. Og nogle af redskaberne er allerede på bordet.- Udlejning via Airbnb og forældrekøb af mindre andels-og ejerlejligheder via selskabsformen er med til at presse boligpriserne i vejret.For selv om man køber en lejlighed dyrt, kan man derved sikre sig en fortjeneste eller en mindre udgift.En begrænsning på disse muligheder vil dermed også lægge en begrænsning på boligpriserne, forklarer Curt Liliegreen.Folketingspolitikerne kan også være med til at sikre flere boliger i storbyerne, der er til at betale for almindelige mennesker, understreger han. For eksempel ved en kraftig forøgelse af den statslige ydelsesstøtte til offentligt støttet boligbyggeri. Ydelsesstøtten betyder, at lejerne i nyt alment byggeri ikke skal betale en leje, der fuldt ud dækker boligselskabets udgifter.- Det kræver selvfølgelig, at pengene findes på finansloven. Men det er langt mere hensigtsmæssigt at øge ydelsesstøtten, end for eksempel at øge den individuelle boligsikring, som et tilfældigt folketings-flertal til enhver tid kan sætte ned igen, understreger Curt Liliegreen.Meget af den jord, der ejes af Københavns Kommune, har man lagt i selskabet By &amp; Havn. Det skal sælge jorden så dyrt som muligt.
BOLIGPOLITIK Jordsalg betaler for metro En forfejlet politik for boligbyggeri og infrastruktur er med til at presse både grund-og boligpriser op i København, påpeger boligøkonomen Curt Liliegreen.
Gad vide, hvorfor overborgmester Frank Jensen (S) lige pludselig synes, det er en dum idé at bygge 2500 boliger på Københavns sidste ur-natur og i stedet vil bygge på et andet område (som også er fredet).Kan det tænkes, at Venstre har opdaget, at det er kommunalt valgår og har trukket stikket, og at det så også gik op for Frank, at det måske ikke er det bedste at gå på valg til? Han vil jo gerne være borgmester igen efter næste valg.I øvrigt er hans argument om at bygge for at dække metro-regningen på 2 mia.kroner tegn på, at man ikke har bagt idéen færdig, før man startede. Skulle man ikke have hentet pengene først? Kære Frank Nu skal jeg give dig et gratis råd: I hele træskolængder: Kbh. s skattepligtige befolkning: 1 million = y Kbh. s metrogæld: 2 milliarder = x Kan du se, hvor jeg vil hen: x/y/12= 167 kroner. pr.måned for hver indbygger eller 2000 kroner én gang.Én udskrivning, og vi er færdige med den gæld, som vi formentligt skal forrente de næste mange år, så på den lange bane bliver det billigere for byens indbyggere.Og lad så de fredede arealer være i fred! Men lad os nu se, om der igen er flertal for at bygge på det oprindelige tilsigtede areal efter valget! Skulle ikke undre mig, hvis der var.Tonny Poulsen Weendam Alle Dragør.

FORSKELLEN mellem indre og ydre motivation er velkendt. Slår man græs, fordi det er skønt at pløje striber i plænen, mens solen skinner - eller for at undgå bebrejdelser fra ægtefællen? Også fra arbejdspladsen kender vi modsætningen mellem indre og ydre motivation: Er man motiveret til opgaven, fordi den er interessant, spændende eller givende? Eller arbejder man på grund af en belønning, en trussel eller en straf? Denne sondring blev udforsket meget grundigt af de amerikanske psykologer Edward L.Deci og Richard M. Ryan i 1970erne, og den er blevet begynderpensum i psykologifaget verden over. Deci og Ryan har bevæget sig videre i de mellemliggende år: De har udviklet et større psykologisk forskningsprogram kaldet Self-Determination Theory, »selvbestemmelsesteorien«, som mange hundrede forskere fra mindst en snes lande løbende bidrager til.Deci og Ryan, der nu er henholdsvis 74 og 64 år gamle, har for nylig udgivet et stort værk: SelfDetermination Theory: Basic Psychological Needs in Motivation, Development and Wellness. Det er en 700 siders tour de force igennem selvbestemmelsesteoriens seks »miniteorier« og anvendelser inden for pædagogik, psykoterapi, arbejdsliv, ledelse og samfund.Deci og Ryan påviste meget tidligt, at ydre motivation har en slagside. I en række eksperimenter satte de forsøgspersoner til at løse en opgave. Nogle fik en lille aflønning, andre gjorde ikke. Når der var pause, lagde de, som blev aflønnet, i højere grad opgaven bort og læste i nogle fremlagte blade, mens de andre, som altså ikke fik en aflønning, puslede videre med opgaven i pausen. De var blevet interesserede i den, mens de andre tilsyneladende ikke udviklede nogen interesse for den - hvilket kan tilskrives belønningen, den eneste variabel i eksperimentet. Belønninger har det med at demotivere.Det går stik imod en folkelig intuition om, at jo mere man motiverer, uanset hvordan, jo bedre. Vi giver karakterer i skolen, præmierer sønnikes 12-tal med 200 kroner, giver lønforhøjelser og bonus på arbejdet og kræver overholdelse af produktionskrav og måltal.Hæmmer det virkelig vores interesse for arbejdet, vores lyst til at lære og udvikle os og bidrage? Ja, det gør det i vid udstrækning. Dog med visse undtagelser, og dem har Deci og Ryan brugt et par årtier på at præcisere, hvorfor der i dag ligger en omfattende motivationspsykologisk forskning, der langt henad vejen modsiger den form for registrering og kontrol, som New Public Management har indført på offentlige arbejdspladser de seneste 10-20 år.Så hvorfor hæmmer en guldstjerne, som læreren klæber ind i regnebogen, elevens interesse for at dividere? Kan det skyldes, at vi alle er født med et behov for ikke at blive presset eller kontrolleret udefra? Den tanke formulerede Deci og Ryan omkring 1980 som et psykologisk behov for autonomi: et behov for at opleve, at man selv sidder i førersædet i sit liv, at man kan træffe valg, der er i overensstemmelse med ens værdier, og at man ikke er offer for omstændighederne eller genstand for andres vilje.Autonomi skal ikke forstås som uafhængighed; man kan glimrende modtage råd og påvirkning fra andre og stadig være autonom, så længe man - efter grundig omtanke - accepterer denne påvirkning. Senere forskning i Østens kollektive kulturer har påvist, at man også dér trives bedst med autonomi, blot handler det i Østen om, at man gerne lader sig vejlede af forældre, lærere, ledere og så videre, hvis der er tale om en høj grad af frivillighed og anerkendelse.Senere tilføjede Deci og Ryan to andre psykologiske behov: dels et behov for kompetence, altså at ens handlinger har en virkning, at man kan udrette noget i verden; dels et behov for samhørighed - at holde af og elske andre og selv blive holdt af og elsket. Disse tre behov udgør ikke noget magisk antal. Det undersøges til stadighed, om der er flere andre behov, for eksempel et behov for mening med tingene og for at gøre godt. Deci og Ryan ser dog en videnskabelig pointe i at holde antallet nede og undersøge, hvor meget variation man kan forklare med få behov.Teorien er blevet efterprøvet i skoler, på arbejdspladser, i psykologklinikker, i fritidslivet, i samfundet. Deres hypotese er, at hvis en bestemt pædagogisk strategi - en ledelsesstil, en måde at kommunikere med patienter på, en terapeutisk intervention - fører til større tilfredshed, bedre præstation eller helbred, psykisk velbefindende, så skyldes det, at tiltaget har tilgodeset fokuspersonernes behov for autonomi, kompetence og samhørighed.Denne hypotese er blevet eftervist i hundredvis af studier, både i tvær-og længdesnitundersøgelser og i eksperimenter. Efter amerikansk tradition benyttes ofte spørgeskemaer, hvor fokuspersonerne selv angiver deres oplevelser, der så behandles statistisk. Af kvalitative studier er der langt færre, men herhjemme kan vi pege på den ph. d.-afhandling, »Lærerens relationskompetence«, som Louise Klinge Nielsen i 2016 gennemførte i den danske folkeskole (og som hun for nylig vandt årets Ph. d. Cup for). Her erfarede hun, at lærere, der er i stand til at skabe ro, læring og trivsel i klassen, i høj grad gør det ved at yde støtte til elevernes behov for netop autonomi, kompetence og samhørighed.Denne behovspsykologi udgør i dag rygraden i selvbestemmelsesteorien, hvilket gør den meget brugbar i en praktisk sammenhæng, hvorfor den i Danmark modtages godt blandt skolefolk, pædagoger og socialarbejdere.MEN det behovspsykologiske element gør til gengæld teorien kontroversiel i en dansk akademisk sammenhæng. Det hænger sammen med, at der i toneangivende human-og samfundsvidenskabelige kredse inden for de seneste 10-20 år er blevet knæsat en tænkning, der betoner alle normers og værdiers konstruerede karakter. Kulturernes vaner, roller og institutioner forstås som produkter af menneskers interaktioner. De er ikke naturlige, givne eller rationelle i sig selv, men er mere eller mindre tilfældigt opstået gennem relationer og konflikter mellem magtfulde aktører.Akademia er derfor i vid udstrækning blevet hjemsted for en relativisme, der benægter, at mennesket er noget bestemt eller har en natur med almene psykologiske behov, som skal tilgodeses, for at mennesker kan leve i trivsel og kvalitet. Noget sådant er en misforståelse, hævdes det, som er udtryk for en herredømmetænkning, der ikke indrømmer mennesker den mangfoldighed og frihed, der tilkommer samfundets undertrykte. Ingen værdier er jo faste eller gyldige nok til at blive bragt i spil normativt; det er upassende og respektløst over for de implicerede, siger den akademiske relativisme.Herimod vil tilhængere af selvbestemmelsesteorien fremføre, at så svigter man de praktikere, der står med borgernes liv i hånden.For hvad skal de stille op med et barn med diagnoser i en alt for stor 5. klasse? Hvordan skal en dement plejehjemsbeboer med udadreagerende adfærd håndteres? Og hvorledes skal tosprogede børn inkluderes ordentligt i morgenrunden i daginstitutionen? Den empiriske forskning viser, at mennesker, der i høj grad oplever selvbestemmelse, samhørighed og det at gøre en forskel, også rapporterer om god psykisk og social funktion på en lang række indikatorer for livskvalitet, subjektivt velbefindende og fravær af psykiske problemer. Vil man drage en praktisk konsekvens heraf - og det står naturligvis enhver frit for at lade være - kan man bestræbe sig på at indrette skoler, arbejdspladser og behandlingsinstitutioner, så de støtter menneskers bestræbelser på at skabe et liv, hvor disse behov tilgodeses i stadig større grad.Senere forskning i Østens kollektive kulturer har påvist, at man også dér trives bedst med autonomi.
 Vil man motivere folk til at yde deres bedste, er det langt bedre at appellere til deres indre ild end at satse på straf eller belønning, viser forskning. Alligevel strides humanister om ideen.
Kommuner omkring hovedstaden protesterer over at sende stadig flere penge til kommuner i Jylland, hvor det er åbenlyst, at folk har råd til at leve meget bedre. Det har det været i årtier.Kommuner i vest kan ikke forstå, at alle statsinstitutioner skal ligge i hovedstaden, eller at store kulturinstitutioner skal ligge her.Sådan har det også været i årtier.Svært at forstå alt sammen.Mon ikke det er levn fra en tid, hvor København og andre større byer havde industri med beskyttet hjemmemarked i landet, og byerne var stedet hvor landbruget kunne komme af med produkter under eksportkvalitet. Hvor land og by supplerede hinanden, og alle havde fordel af Danmark.I dag er Sverige og Tyskland lige så meget marked som Jylland, og jyderne køber lige så meget fra udlandet som herfra, vi får ikke noget ud af at sende penge derover.Og når jyderne tager i operaen i Hamborg og Wien, hvorfor skal de så betale til den i København? Engang tjente vi pænt på hinanden, det skabte en vis solidaritet i Danmark.I dag tjener vi meget mere på mange flere mennesker som er meget længere væk. Det må give os mere råd til solidaritet over et større område - i det mindste inden for Unionen.Men formen for den solidaritet skal tænkes forfra. Som det kører nu giver det ingen mening.

Den film-og medieuddannede Monica Svane var fuld af fortrydelse, da hun i Politiken i efteråret konstaterede: »Jeg skulle aldrig have taget en kandidatuddannelse.« På trods af en lang uddannelse kunne hun ikke finde et arbejde, og i sit indlæg satte hun spørgsmålstegn ved det store optag på kandidatuddannelserne.Svane er ikke bare et enkeltstående tilfælde: Blandt humanistiske kandidater i hovedstaden er 47 procent stadig arbejdsløse, et år efter at de er færdige med deres uddannelse. Regner man gennemsnit for alle akademiske retninger, er det omkring en fjerdedel.Monica Svane og resten af de 47 procent er ofre for den kreative ideologi, som kom til landet med Richard Floridas bestseller Den kreative klasse. For selv om vi ikke altid beskriver det sådan, så har den kreative ideologi stor indflydelse på den politik, der føres på så centrale områder som uddannelse og arbejdsmarked: Der er en indædt tro på det teoretiske over det praktiske, og på at den kreative klasse med lange uddannelser er lederne i den nye økonomi.En økonomi, hvor vi i Vesten skal tænke og designe, mens vi lader kineserne om det sure slid med at producere, og hvor vores arbejdsmarked er delt mellem den rige, kreative klasse og en dårligt lønnet servicearbejderklasse.Langt fra virkelighedenAllerede i begyndelsen af 00' erne konstaterede Kulturministeriet, at vi levede i en brydningstid, »hvor virksomheder ikke længere kan konkurrere alene på lave priser eller teknik«. I stedet skulle man ifølge ministeriet satse på de kreative brancher, der eksportmæssigt snart ville kunne måle sig med medicinalbranchen.I den offentlige debat blev det konstateret, at industrien var død, og nu gjaldt det om, at så mange som muligt fik en akademisk uddannelse.Ikke mindst de uddannelser, der byggede på generalistkompetencer, mere end konkrete fagtraditioner.Historien har vist, at den kreative klasses verdensopfattelse ikke hænger sammen med virkeligheden.De største danske virksomheder som Mærsk eller Danfoss konkurrerer fortsat på lave priser og teknik. De kreative erhverv har en eksport, der er mindre end en tiendedel af medicinalbranchens.Og ser man på unge med videregående uddannelser, er der intet, der tyder på, at den massive stigning i optaget er lykken for hverken den enkelte eller samfundet.Ikke bare for de nyuddannede er der høj ledighed, akademikerne som helhed har på trods af lange uddannelser en ledighed over gennemsnittet.Forkerte kvalifikationerI 2006 kom 12.829 nye kandidater ud fra universiteterne, mens tallet i 2016 var steget til 26.494. Optaget er fortsat stigende år for år, og det er især de samfundsvidenskabelige generalistuddannelser, der trækker: På de samme ti år er antallet af kandidater inden for samfundsvidenskab steget fra omkring 4.000 til over 11.000, mens antallet af kandidater med tekniske og naturvidenskabelige uddannelser ikke stiger med samme hast.Hvad skal de mange kandidater lave, når de er færdige? Følger man den kreative ideologi, vil akademikerne skabe så meget vækst de steder, de arbejder, at de skaber deres egne arbejdspladser.Virkeligheden er desværre en anden.Mange steder - eksempelvis på Københavns Universitet selv - er man stoppet med at ansætte HK'ere, for i stedet at hyre akademikere til de præcis samme opgaver.Andre akademikere ansættes i de stadig større ledelsessekretariater og kommunikationsafde linger, der opstår overalt i den offentlige sektor. Men en ret stor del ender med at gå arbejdsløse i lang tid, og måske aldrig få et arbejde, der matcher deres uddannelse.Samtidig med den rekordhøje akademikerarbejdsløshed oplever vi, at der mangler kvalificeret arbejdskraft i de danske eksportvirksomheder.I mit tidligere job i Væksthus Sjælland, hvor jeg arbejdede med erhvervsudvikling, besøgte jeg ofte den slags virksomheder, og der var det ikke unormalt, at man lod være at genopslå en stilling, hvis en medarbejder gik på pension. I stedet ansatte man en i udlandet. Ikke fordi det var billigere, men simpelthen fordi man ikke kunne finde den nødvendige arbejdskraft.Det er ikke bare enkeltstående anekdoter: Om få år vil vi ifølge AE-rådet mangle 70.000 faglærte og 20.000-30.000 kandidater inden for teknisk videnskab og IT.Og man kan jo godt forstå hvorfor: Hvis vi som samfund hylder opfattelsen af, at produktion og teknik er ligegyldigt, og vi selv blot skal designe og lede processen, så indretter de unge sig efter det.Ulighed fra venstreDer skal en særlig kynisme til for at kunne insistere på, at det er ubetinget gavnligt, at flere unge tager lange videregående uddannelser.Den lemlæstelse af det tidlige arbejdsliv, som mange unge oplever, når de efter 20 års skolegang ikke kan finde en plads i samfundet, er psykisk ødelæggende.Den fjerdedel af akademikerne, der stadig er arbejdsløse efter et års jobsøgning, føler måske ligesom Monica Svane, at det ikke var besværet værd. For de af hendes ligesindede, der finder et job, er man tilmed i den pressede situation, at der hvert år kommer nye universitetsårgange ud, der er større end den foregående, og som øger konkurrencen om arbejdspladserne.Meget tyder på, at det især er unge, der ikke selv har akademikerforældre, der har sværest ved at navigere i de mange uddannelsestilbud og færrest kontakter at trække på, når de skal finde et job.Det mest mærkværdige ved den kreative ideologi er derfor også, at det ofte er i venstre side af det politiske landskab, at man har taget den til sig. For mens det er helt åbenlyst, at de kreative på arbejdsmarkedet skaber markant større ulighed og ringere løn for især de ufaglærte, så er det samme faktisk tilfældet på uddannelsesområdet.Jo mere vi fortæller om den kreative klasses lyksagligheder, desto flere penge omfordeles til lange uddannelser.Statistikeren Niels Ploug kunne før jul fortælle i Ugebrevet A4, at den måde vores uddannelsessystem er indrettet på, ikke bidrager til at øge den sociale mobilitet.Andelen af børn i underklassen, arbejderklassen og middelklassen har ikke ændret sig de seneste årtier, og uddannelsessystemet fungerer i dag reelt som en omfordeling fra de fattige til de rige i vores samfund. Alene i de seneste ti år er andelen af uddannelsesmidlerne til de uddannelser, som alle får del i, faldet markant: Folkeskolens andel af det samlede uddannelsesbudget er faldet fra 48 procent til 41 procent, og erhvervsskolernes finansiering er kun netop fulgt med lønudviklingen.Gensyn med 1970' erne Da den daværende socialdemokratiske undervisningsminister Ritt Bjerregaard i 1977 indførte adgangsbegrænsning på landets universiteter, var det historisk upopulært blandt de studerende. Når den socialdemokratiske regering alligevel tog det upopulære skridt, skyldtes det, at universitetsuddannelserne ikke skabte den sociale mobilitet, som man havde ønsket sig. Andelen af arbejderbørn, der blev optaget var ikke forandret i de foregående 15 år, og universiteterne fungerede som en omfordeling fra de fattige til de rige. Når der gik så lang tid, før adgangsbegrænsningen trådte i kraft, var det ifølge professor Erik Jørgen Hansen, fordi man hidtil havde betragtet lange videregående uddannelser som et ubetinget gode.Situationen er en meget præcis spejling af de seneste årtiers opfattelse af akademiske uddannelser som et ubetinget gode for samfundet, fuldstændig uafhængigt af deres funktion og de færdiguddannedes muligheder for at finde beskæftigelse. Og ligesom i 1970' erne er andelen af børn fra arbejderklassen ikke forøget de sidste 15 år, viser tal fra Niels Plougs bog Social arv og social ulighed.Derfor er det måske på tide, at vi frigør os fra den kreative klasses greb om vores uddannelsessystem.Og overvejer, om vi skal skære i antallet af studiepladser på universiteterne og bruge midlerne i vores uddannelsessystem bedre: I de brede tilbud i folkeskoler, daginstitutioner, erhvervsuddannelser og videreuddannelse.Der, hvor man reelt gør en indsats for, at alle børn får lige muligheder i livet.kronik@information.dk Jo mere vi fortæller om den kreative klasses lykkesagligheder, desto flere penge omfordeles til lange uddannelser.
Vi bør overveje at skære i antallet af studiepladser på universiteterne og bruge midlerne i vores uddannelsessystem bedre: til folkeskoler, daginstitutioner, erhvervsuddannelser og videreuddannelse. Der, hvor man reelt gør en indsats for, at alle børn får lige muligheder.
Du kan også få dit Instagram-billede i Ibyen: Fotografer noget i byrummet, læg dit billede på Instagram og tag det med # ibyen. 

Rene former, lige linjer og firkantet funktionalitet. Det var indbegrebet af god arkitektur under modernismens del af arkitekturhistorien. I barokperioden skulle arkitektur være overdådig, pompøs og følelsesladet. Spørgsmålet "hvad er god arkitektur?" er blevet besvaret på et hav af forskellige måder.Sikkert lige siden mennesket byggede det første hus.Efter 30 år som succesfuld arkitekt har Kim Herforth Nielsen gjort sig mange tanker om samme spørgsmål. Og svaret er faktisk ret enkelt, mener han.»Jeg plejer altid at sige, at når man bygger en bygning, så skal den gøre en positiv forskel. En bygning skal tilføre noget godt til stedet og til de mennesker, der skal bo der, arbejde der eller bare gå forbi bygningen,« fortæller han og tilføjer: »Det gælder om at lave bygninger, der gør folk glade.«.Bygninger påvirker adfærdHos tegnestuen 3XN anskuer man ikke bare bygninger som arkitektur, men som en afgørende årsag til, at mennesker opfører sig som, de gør.»Vores filosofier, at arkitektur påvirker adfærd og kan påvirke negativt, som man ser i Gellerupparken, eller positivt som i Venedig, der er en fantastisk og spændende by med sine små gyder, mange pladser og smukke bygninger,« fortæller han og fremhæver den sociale betonarkitektur fra slutningen af 1960' erne som et modstykke til positiv arkitektur.Nogle byer - eller områder - fungerer bedre end andre, understreger han og forklarer, at det handler om, hvordan arkitekter har valgt at løse udfordringerne i det fysiske rum. For at blive klogere på, hvordan man skaber arkitektur, der fremmer god adfærd, har 3XN siden 2012 arbejdet sammen med en adfærdsspecialist.»Vi har med tiden lagt et ekstra lag på arkitekturen - nemlig hvordan arkitektur påvirker vores adfærd. Derfor har vi en adfærdsspecialist ansat på tegnestuen til at dokumentere, hvordan forskellige rum påvirker mennesker forskelligt for at forstå, hvordan vi kan gøre miljøerne optimale,« forklarer Kim Herforth Nielsen.Siden Kim Herforth Nielsen var med til at etablere tegnestuen i 1986 under navnet Nielsen, Nielsen &amp; Nielsen (3 x Nielsen), er det blevet en mere og mere indgroet del af 3XN's arbejde.Et miljø der stimulerer interaktionØrestad Gymnasium fra 2005, som er 3XN's fortolkning af, hvordan et innovativt indlæringsmiljø ser ud, er et eksempel på, hvordan man nogle gange må bryde med de vante, faste rammer for at fremme god adfærd.»Eleverne interagerer mere og kommunikerer bedre med hinanden, hvis man opfordrer dem til det gennem de fysiske sammenhænge, som sætter rammen for læringsmiljøet,« fortæller han.Ørestad Gymnasium har ikke klasselokaler i traditionel forstand. I stedet er bygningen opdelt i fire studiezoner på hver deres etage, der er forbundet af en bred, spiralformet hovedtrappe.Bygningen er udformet som en miniaturemodel af en by, forklarer Kim Herforth Nielsen. Ved at oversætte de funktioner, der får mennesker til at mødes i en by, til et uddannelsesmiljø har 3XN skabt fysiske rammer, der inviterer til større interaktion og sammenhold blandt eleverne.»Ørestad Gymnasium er udformet som et indre, åbent bylandskab med elementer, som ville være bygninger i en by, men som i stedet er auditorier.Det skaber rum, som svarer til pladser i en by med trappen som rygraden i bygningen,« siger Kim Herforth Nielsen.E.Det ligger i vores generTegnestuen 3XN har tegnet bygninger, der efterhånden pryder hele verden med eksotiske placeringer som Australien, Indien og Canada. Faktisk bliver omkring 80 pct. af 3XN ' s omsætning hentet uden for Danmarks grænser.Erfaringen fra udlandet har gjort Kim Herforth Nielsen meget bevidst om, hvad der kendetegner den danske arkitekttradition. Udover godt håndværk, sans for detaljen og enkelhed har danske arkitekter en humanistisk tilgang til faget, der bygger videre på danske strømninger som andelsbevægelsen, foreningslivet og boligbevægelsens ambitioner om billige boliger til de mange.»I Danmark har man et stort ansvar som arkitekt, da vi også beregner prisen på vores bygninger.Det gør man ikke andre steder. Der tegner arkitekten "bare", mens en ingeniør beregner prisen.Når vi ved, hvad tingene koster, bliver det også en større helhed,« forklarer han og påpeger, at det er uundgåeligt at tænke æstetik og funktionalitet som en fastgroet enhed.»Det ligger i vores gener at tænke det æstetiske og funktionelle som noget, der hænger uløseligt sammen.Vi tænker på arkitektur som brugskunst på samme måde som vores design. Arne Jacobsens 7' er-stol skal ikke bare være smuk, men skal også kunne stables,« fortæller Kim Herforth Nielsen.Vi skylder Grundtvig detMange store udenlandske arkitekter er dygtige skulptører, der har en tendens til at "hælde på", men mangler en opdragelse i at se bygningerne i den øjenhøjde, som danske arkitekter er blevet opflasket med, mener han.»Jeg har aldrig hørt en dansk arkitekt sige, at vi bare skal have "hældt på". For arkitektur "hælder man ikke på". Det er ikke sådan, arkitektur hænger sammen,« understreger han.Ifølge Kim Herforth Nielsen kan vi bl. a. takke andelsbevægelsen og Grundtvig for, at en moderne dansk tegnestue som 3XN hviler på en tankegang om, at arkitektur skal gøre en positiv forskel for menneske.»Højskolerne er en unik dansk ting, som ikke findes andre steder. Bønderne skulle også have noget uddannelse, hvilket blev forlænget til at alle, både gamle og unge, skal kunne uddanne sig hele livet igennem. Da min egen mor var 85 år, tog hun stadig på højskole. At se arkitektur fra et velfærdssynspunkt stammer derfra.« E.En skyskraber i SydneyDen 49-etagers skyskraber Quay Quarter Tower i Sydney er et af de nyere, store 3XN -projekter, som var nomineret til World Architecture Festival Future Project Awards tidligere i år. Også i arbejdet med et højhus bevarer 3XN sin ideologi.»Vores design indarbejder hovedparten af den eksisterende bygningskerne, så det bygger på en bæredygtig tankegang om at genanvende en eksisterende bygning, men i princippet skabe en helt ny bygning ud af det,« siger han og fortæller, at tegnestuen gør sig mange overvejelser i forhold til udsigt og gademiljø.»Bygningen skal være med til at ændre hele gademiljøet i området og gøre det til en destination i Sydney. Vi har engageret Olafur Eliasson til at skabe noget helt unik kunst til bygningen. På toppen af bygningen har vi også restauranter og haver, som er åbne for offentligheden, og de fem voluminer stablet oven på hinanden får hver sit atrium med udsigt til Operahuset,« tilføjer han.Vi lever i en global verdenProjektet er blevet kaldt den mest ambitiøse bygning af en dansk arkitekt i Sydney siden Jørn Utzon, som Kim Herforth Nielsen efterhånden er vant til at blive sammenlignet med.»Jeg er stor beundrer af Utzon, men mener selv, at jeg er en anderledes arkitekt. Operaen er skulpturel, men alligevel har han lavet det til et sted for mennesker. På den måde tænker vi ens, men det var en anden tid - og han er også en anden arkitekt,« svarer han på spørgsmålet om, om han selv kan se ligheden.Kim Herforth Nielsen beskriver det som både spændende og besværligt at bygge i udlandet, men han er ikke et øjeblik i tvivl om, at der kommer en gevinst ud af at arbejde sammen med dem, der er anderledes end en selv.»Jeg kan godt lide at møde andre kulturer. Derfor er omkring 50 pct. af de ansatte på vores kontor udlændinge. Hos 3XN kalder vi os for en international tegnestue. Vi har vores egne gener og udspringer fra Danmark, men vi tager udgangspunkt i, at vi lever i en global verden, hvor vi kan lære af hinanden,« siger han og minder om, at lige såvel som danske tegnestuer tilfører det særegne nordiske præg rundt omkring i verden, beriger udenlandske arkitekter også vores byer med deres bygninger.»Vi har en tendens til at tro, at vi har lært alt selv i Danmark, men nogle af de mest spændende bygninger i København er faktisk lavet af udlændinge, f. eks. Børsen. Hos 3XN lærer vi meget af de forskellige kulturer, som vi arbejder med.,«bolig@jp.dk En bygning skal tilføre noget godt til stedet og til de mennesker, der skal bo der, arbejde der eller bare gå forbi bygningen.Kim Herforth Nielsen, arkitekt, 3XNNår vi ved, hvad tingene koster, bliver det også en større helhed.Kim Herforth Nielsen, arkitekt, 3XNJeg kan godt lide at møde andre kulturer.Derfor er omkring 50 pct. af de ansatte på vores kontor udlændinge.Kim Herforth Nielsen, arkitekt og grundlægger af 3XN.
Tegnestuen 3XN er en af Danmarks største eksportører af dansk arkitektur. Grundlægger Kim Herforth Nielsen beskriver tegnestuens internationale succes med en blanding af adfærdspsykologi, æstetik, funktionalitet og Grundtvigs tanker. I denne uge vandt de konkurrencen om at designe endnu et boligbyggeri ved Lake Ontario i Canada.
Kira Skov laver kaffe.Hendes søn, fireårige Morgan, leger hos en kammerat, hans trommesæt og tøjet ligger i værelset. Her er vældig stille. Og Kira Skov laver kaffe.Det hedder sig, at vi ikke skal tale om hendes mand, Nicolai Munch-Hansen, der døde i marts måned. Formentlig af en overdosis. Navnet står stadig på postkassen foran parrets kolonihavehus, men manden er væk. Alligevel er det, som om han er i rummet. Nogle gange er det de ting, der mangler, der fylder mest.»Det er en plade, der er lidt mærkelig at tale om lige nu,« indrømmer Kira Skov selv, mens vi skænker op.»Ideen kom egentlig fra Maria Faust, som jeg også tidligere har arbejdet sammen med.Hun er halvt ester og foreslog, at vi kørte til landets sydligste grænseområder for at se nogle af de tomme kirker. Måske for at finde en kulisse til vores samarbejde. Det er godt at have nogle dogmer at arbejde ud fra. Men jeg anede ikke, hvad jeg gik med til,« siger Kira Skov, der forventningsfuldt rev et par uger ud af kalenderen i begyndelsen af 2016.J azzsaxofonisten Maria Faust drømte om at opsøge ufortalte historier i de russiskortodokse kirker, der findes i de tætte skove nær grænsen mod Letland og Rusland. Fausts mormor voksede op under først nazisterne og senere kommunisternes herredømme.»Og så tog vi på roadtrip til Estland, og der er virkelig mange kirker, der bare er blevet forladt.Som står tomme, måske med to havestole og en grill indeni, mens der er et træ, der vokser op gennem taget.« Især en af kirkerne tiltalte Maria Faust og Kira Skov. Bygningen, der stammede fra 1873, var stadig intakt, fordi de lokale havde holdt vinduer og gulve ved lige. Det var en tidslomme, siger Kira Skov. Og et perfekt sted at lave det værk, de arbejdede på.»De kirker er gået så meget igennem. Under Sovjet gik præsterne i eksil, det var slet ikke lovligt at dyrke religionen. Og under nazisterne blev kirkerne enten brugt til våbenlagre eller prostitution. På den måde var de rum også et symbol på landets underkastelse,« fortæller Kira Skov, der måtte gennem langvarige forhandlinger med både kirke og parlament for at få lov til at indrette et studie i Ilmjärve Jumalailmutamise kirik. Det kan godt være, at der både har ligget granater og ludere i de gamle rum. Rytmisk musik havde de aldrig været brugt til.R esultatet lyder anderledes, end hvad vi ellers kender fra Kira Skov. »In the beginning« er ikke lavet til hitlisterne.Det er et værk for kor, blæsere, kontrabas og trommer.Det er sange, der kan spilles i en kirke. Nogle, man lytter til. Det er ikke til dans.Kira Skov nikker, da jeg fortæller hende, at jeg ser det som et samlet værk. Ikke som ni selvstændige sange på en CD.»Jeg tror først nu, at jeg er ved at finde ud af, hvad vi har lavet. Det er klart, at vi har ladet os inspirere af Estlands lyd og historie. De messende kirkekor men også i høj grad den fælles hukommelse i landet. Det er ikke noget, vi har lavet for at please nogen. Vi har fulgt vores egen kreative energi,« siger Kira Skov og indrømmer, at hun er kommet meget langt væk fra tiden i »The Kindred Spirits«. Den slags musik kommer hun ikke til at lave igen.»Jeg finder energi i noget andet nu. Sidste år medvirkede jeg i en Johnny Cash-teaterkoncert, og det gav mig råd til at forfølge det her. Jeg synes, at det har været så spændende at opdage Estland. Det er et barsk land. Esterne har fået en over nakken et par gange,« forklarer Kira Skov.Ud over at fordybe sig i esternes historie og landets myter, brugte Skov og Faust også meget tid på det praktiske. Den udvalgte kirke manglede både vand og elektricitet, og området var næsten øde.Før indspilningerne kunne gå i gang, måtte kirkerummet opvarmes, så man kunne holde ud at være der. Men det føltes rigtigt at gøre det på den måde, forklarer Kira Skov, der også fordybede sig i esternes mange myter.»Det er, som om lidelse er blevet en stor del af den estiske selvforståelse. Det er blevet en del af deres kultur, som de ikke ville være foruden.Herhjemme lever vi jo med en ide om, at det skal være nemt. Men måske er det synd at identificere sig med den fortælling. Måske giver det en energi at erkende, at alt ikke er jolly. Og det er spændende at se, hvordan folk rejser sig op igen«. Hun smiler.»Jeg har aldrig været bange for det mørke.Jeg har tidligere opsøgt det og fundet roen i det. Men det er klart, at det er anderledes nu«. Hun understreger, at mange af pladens temaer også resonerer anderledes, efter at hun er blevet alene. Det handler om tab, er sort.Om at miste. Temaer, hun ikke vidste, at hun skulle forholde sig så direkte til. Pladen var egentlig klar til at komme på gaden i marts.Nikolais død udskød den med to måneder.Den vendte om på alting. Også hendes forhold til tro.»Jeg har aldrig defineret en tro. Jeg har aldrig følt, at jeg kunne spejle mig selv i en trosretning.Måske har jeg heller aldrig rigtig været søgende, i forhold til hvad der sker efter døden.Jeg synes vel, at der var så meget andet at gøre i denne verden. Men jeg føler mig åben nu. Det er klart, at jeg søger på en anden måde. Der er ting, man gerne vil have svar på, og jeg har ikke udelukket noget. Men selv de meget religiøse oplever jo smerte. Der er vi alle lige på jorden«. En af de tungeste bøger, der er udkommet i år, er skrevet af Naja Maria Aidt, der mistede sin 25-årige søn Carl, da han hoppede ud ad vinduet under et svampetrip. Aidt har beskrevet tabet i bogen »Har døden taget noget fra dig så giv det tilbage«. Kira Skov har læst den.Bogen var en del af den proces, der begyndte, da Nikolai døde. Kort tid efter mistede hun sin far til kræft. I en Facebook-opdatering fra den periode spurgte hun: »Hvor tager I alle sammen hen, når I forsvinder?«. Det er den sværeste ting, hun har måttet gennemleve, siger hun.»Der er så mange spørgsmål, jeg aldrig får svar på. Jeg finder trøst i kærligheden til børnene og min familie. Men sorgen er ensom i sin natur, og det kommer til at tage lang tid,« siger Kira Skov.Hun har også nævnt, at hun vil gøre som Aidt og give noget tilbage. At hun vil videregive det, Nikolaj var, til livet og til børnene. Og til musikken.Lige nu fungerer den også som en pause for sorgen.»Det er sådan noget, musik kan. Da jeg var yngre, var sangen en måde at slutte mig inde på og holde folk på afstand. Sangen blev et filter mellem mig og verden. Nu tænker jeg også sangen som beskyttelse. Eller en måde at bearbejde noget på. Jeg finder meget mening i musikken, fordi den holder mig i nuet. Det giver i hvert fald stadig mening at synge,« siger hun.»Der er også en form for smerte i den lyd, vi har valgt. De messende kor fra den estiske musik, der bliver en arv eller et mønster, men bliver ved med at gentage. Jeg synes, at det var enormt spændende at rejse til Estland, men nogle gange rejser man jo også ud for at opdage noget, der vækker genklang hos én selv.« J eg har personligt oplevet Kira Skov live flere gange. Som hæs rock-sangerinde på Smukfest i 2006, hvor mænd i bare maver holdt krampagtigt fast i deres fadøl, men deres øjne langsomt blev større end deres branderter. Hun er heftig på en scene. Men det er noget andet denne gang.Onsdag 10. maj, få dage efter vores interview i haveforeningen, skal »In the beginning« uropføres i Vor Frelser Kirke på Christianshavn.Lokalet er fyldt længe inden koncertens start.Der hersker den blandede stemning, som kirker ofte får frem i folk. Der er lige dele anspændt andægtighed og løssluppen koncertstemning.Her er rullekraver og brillestel og et imponerende udsnit af landskendte musikere.Da tonerne begynder, bliver alt andet stille.Maria Faust og Kira Skov spiller albummet fra den ene ende til den anden. Der klappes mellem numrene, uden tale. Hverken fra musikerne eller publikum.Blandingen mellem Kira Skovs sang og det store blæse-arrangement virker pludselig meget sakralt, når det fremsættes i kirken.Efter koncerten svarer Maria Faust og Kira Skov på spørgsmål om projektet. Jeg spørger hende, hvordan hun selv oplevede at spille i Vor Frelser Kirke.»Rummet spillede helt klart med,« svarer hun.»Musikken er også komponeret til at resonere i et kirkerum, som typisk er meget ambient.Jeg fik oplevelsen af at klinge med nogle frekvenser fra en anden tid, da jeg stod i kirken.Det gav mig en oplevelse af at være del af noget større. Sådan føltes det.« Hun understreger, at »In the beginning« får et særpræget liv. Der er skruet ned for promoveringen.Alle de interviews, der plejer at ledsage et album, er væk. Hun har brug for ro og tid til det nære. Og indimellem er der så flere koncerter. Dem glæder hun sig til.»Det har vist sig, at det hjælper mig at spille denne her musik lige nu. Det er fint at lade den tale«.saal@berlingske.dk »Jeg har aldrig været bange for det mørke.Jeg har tidligere opsøgt det og fundet roen i det«.Fakta: Bag om Kira SkovFødt 6. juni 1976 Er kendt som frontfigur i rockgruppen Kira &amp; The Kindred Spirits.Som ganske ung rejste Kira Skov rundt i USA, hvor hun dannede bandet Butterfly Species, der eksisterede til 1997. I 2001 fik hun det toårige igangsætningsstipendium fra Statens Kunstfond og vendte hjem til Danmark, hvor hun dannede »Kira &amp; The Kindred Spirits«, der udgav sin første plade i 2002. Ved deres debutkoncert blev Kira Skov udråbt som »det største naturtalent længe set i dansk rock«. Gruppen indspillede de følgende år flere plader med fine anmeldelser.Bandet gik i opløsning i 2007, hvorefter Kira Skov forfulgte en solokarriere, i samarbejde med Nicolai Munch-Hansen fra bandet, som hun også blev gift med.Siden har hun blandt andet samarbejdet med trip-hop-stjernen Tricky, Peter Peter (Peter Schneidermann) fra Sort Sol og Marie Fisker. Sammen har de to udgivet »The Cabin Project«. Kira Skov og Maria Faust kan opleves flere steder hen over sommeren. De spiller blandt andet på litteraturfestivalen Louisiana Live 13. juni og 8. juli på JazzFestivalen.
Det var egentlig et album, der skulle undersøge Estlands voldsomme fortid, men det endte som musik, der peger indad. Knap tre måneder efter sin mands død er albumaktuelle Kira Skov ved at finde ud af, hvad hun har lavet med »In the beginning«, der netop er udkommet.
@jensr15 Øl-forkælelse hos Mikkeller # øl

De synes at falde som fluer, de helt store giganter indenfor rock'n'roll.De seneste 14 måneder har mastodonter som David Bowie, Prince, George Michael, Leonard Cohen, Merle Haggard og Glenn Frey forladt denne jord og lørdag eftermiddag, dansk tid, udåndede endnu en af sværvægterne, der var med til at opfinde selve genren guitarbaseret rockmusik.Chuck Berry døde i sit hjem i St. Charles i hjemstaten Missouri.Han blev 90 år gammel.Sprøjtede hits udChuck Berry brød igennem tilbage i 1955 med en single, der havde ' Maybellene' som A-side og de følgende år sprøjtede han hits ud, der på ganske kort tid opnåede klassiker-status. Blandt dem ' Roll Over Beethoven', ' Sweet Little Sixteen', ' Johnny B.Goode' samt ' Rock and Roll Music'.Sidstnævnte blev også et kæmpehit med The Beatles, der havde nummeret med på deres fjerde studiealbum ' Beatles For Sale' fra 1964.En formidabel sangskriver, sanger, guitarist og performer, der uden problemer kan få påklistret ethvert rosende mærkat på sin kiste: Pioner, legende, ikon, superstjerne - fortsæt gerne selv rækken.Det mener den dansk-baserede amerikanske guitarist Billy Cross, - Der er i min verden ingen tvivl om, at han som musiker og sangskriver var langt vigtigere og mere betydningsfuld end Elvis Presley.Chuck Berry skabte noget helt originalt, mens Elvis -med al respekt, selvfølgelig -' kun' sang andres sange.Intet Beatles uden Chuck - Jeg tillader mig ganske enkelt at tvivle på, om der overhovedet havde været den rockmusik, der har været de seneste 50 år, uden Chuck Berry. Uden ham havde Rolling Stones, The Beatles, Kinks, Ramones, Aerosmith, Guns N'Roses og Nirvana muligvis eksisteret - men de havde ikke lydt, som de kom til at gøre, siger Billy Cross.Han kalder Chuck Berrys tekster for ' sociologisk poesi', som var ' helt oppe i Bob Dylan-ligaen'.- Det bliver hurtigt en mærkelig sammenligning, for hvad er egentlig bedst: Det franske landkøkken eller en trestjernet Michelinrestaurant? Hvad er højest: Et tordenskrald eller Rundetårn? Urørlig - Det er to forskellige måder at skrive tekster på, men det er en vildfarelse af de helt store, hvis man mener, at Dylan er et tekst-mæssigt geni, mens Chuck Berry var en ordinær rock'n'roll-poet.- De er begge meget store poeter, måske de største, rockmusikken har oplevet, men på hver deres måde, lyder det fra den 70-årige newyorker, der var guitarist for Bob Dylan i årene 1977-79.Billy Cross nåede aldrig selv at jamme med Chuck Berry, men det var tæt på, da de to amerikanere mødtes i New York i 1980.- ' Mr. Berry?', forsøgte jeg mig, men han kiggede slet ikke på mig. Jeg prøvede igen: ' Mr. Berry?', men der var slet ingen reaktion. Han var helt og aldeles urørlig og utilnærmelig, lyder det med et grin fra Billy Cross.sloth@eb.dk Jeg tillader mig ganske enkelt at tvivle på, om der overhovedet havde været den rockmusik, der har været de seneste 50 år, uden Chuck Berry.
DØD: - Som guitarist var han blandt de største og som sangskriver og poet var han helt oppe i Bob Dylan-ligaen, siger Billy Cross om Chuck Berry.
Anders Bjarklev er formand Danske Universiteters rektorkollegium og rektor for DTU.Per Michael Johansen er næstformand for Danske Universiteters rektorkollegium og rektor for Aalborg Universitet.Jesper Langergaard er direktør i Danske Universiteter.DE DANSKE UNIVERSITETERS samarbejdsorganisation fylder 50 år i dag. Det er ingen alder.Københavns Universitet blev grundlagt for 538 år siden, 13 år før Columbus opdagede Amerika. Danmarks Tekniske Universitet blev indviet i 1829, ni år efter at dets første rektor, H. C. Ørsted, havde opdaget elektromagnetismen. Og CBS, der i år fejrer 100-års fødselsdag, blev etableret, uden sammenligning i øvrigt, samme år som den russiske revolution.I dag er der otte universiteter i Danmark.De er forskellige i alder, fokus og i størrelse. Men de har alle det til fælles, at de med deres forskning og uddannelse bidrager til at gøre Danmark til en førende vidensnation og et demokratisk samfund.Man ikke behøver at læse på universitetet for at drage fordel af dem. Universiteternes arbejde er nemlig til gavn for hele samfundet. Hvad enten det handler om, at forskerne gør nye opdagelser, der forbedrer kræftbehandling, eller finder løsninger, der afhjælper klimaproblemer.Og hvad enten det handler om, at universiteterne uddanner dygtige læger, litterater, psykologer og programmører, der løfter vores velfærd og styrker vores virksomheders konkurrenceevne.Universitetet er også en kulturbærende institution, der er en modpol til over-fladiskhed, lette løsninger og alternative fakta. For på universitetet kradser vi ikke i overfladen. Vi går i dybden. Vi uddanner unge til at t være reflekterende og kritiske.Og modsat alternative fakta er universitetets fundament at søge sandheden, at kende forskel på fup og fakta.UNIVERSITETERNE BIDRAGER til at styrke vores vækst, velfærd og demokratiske værdier, så der er god grund til at prioritere og investere i dem. Både i deres rammer og råderum. Men lige nu er universiteterne udfordret på begge. Den påstand uddyber vi, men lad os først skrue tiden lidt tilbage.I de 50 år, hvor universiteterne har været samlet i Rektorkollegiet og senere Danske Universiteter, har universiteterne gennemlevet omfattende forandringer. I 1967 blev knap 6.000 studerende optaget ved universiteterne og de højere læreanstalter.I dag er det tal over fem gange større.Mange husker stadig studenteroprøret, hvor de studerende med langt hår, sweatre og fløjlsbukser gjorde op med professorernes autoritet, blokerede universiteterne og krævede indflydelse og mere tidssvarende undervisning.I årene efter studenteroprøret blev optaget på universiteterne større og bredere: Det blev muligt for unge fra alle samfundslag at komme på universitetet, og der blev bygget nye universiteter i Odense, Roskilde og Aalborg.DEN ØKONOMISKE KRISE i 1970' erne resulterede på kort sigt i en tidligere uset høj akademikerledighed. Det rejste for første gang spørgsmålet om, hvorvidt investeringen i uddannelse overhovedet kunne betale sig.Hvad man ikke vidste dengang, var, at det var i denne periode, at nogle af de løsninger, vi har glæde af den dag i dag, blev grundlagt gennem forskning i blandt andet vindenergi og sundhed. Forskningsresultater, vi næppe havde haft, hvis man ikke dengang havde prioriteret midler til forskning.I 1990' erne kom der et uddannelsespolitisk kursskifte. Der var et politisk ønske om at øge optaget på universiteterne markant.Da daværende undervisningsminister Ole Vig Jensen i 1994 lancerede strategien ' Universiteter i vækst', var det et opgør med 1980' ernes adgangsregulering og fokus på optagelseskvoter. I stedet ønskede han frit optag på de fleste uddannelser, og han opfordrede universiteterne til at regulere optaget efter søgningen, med den logik, at man ved at udvide uddannelsesudbuddet også ville skabe et arbejdsudbud.Også i 00' erne var der et politisk ønske om, at flere skulle have en universitetsuddannelse.Videregående uddannelse blev Fogh-regeringernes svar på, hvordan Danmark skulle klare kappestriden i den nye globale verden.Analysen var, at Danmark ikke kunne konkurrere med udlandets lave lønninger og billige produktion og derfor i højere grad skulle være et videnssamfund.Den logik var også bærende i den brede politiske globaliseringsaftale i 2006, som investerede massivt i forskning og uddannelse.Finanskrisen i 2008 og efterdønningerne af den har, ligesom i 1970' erne, haft indflydelse på nyuddannede akademikeres ledighed. Det har igen ført til spørgsmål om, hvorvidt samfundets investering stod mål med gevinsterne ved at uddanne så mange.I 2015 blev der atter indført adgangsbegrænsning til en række uddannelser. Siden er der skåret ned på bevillinger til både uddannelse og forskning, og midlerne, som blev afsat i globaliseringsforliget, løber snart ud.IDAG ER AMBITIONERNE for vidensnationen dæmpet. Men det er heldigvis stadig en selvfølge, at børn fra alle samfundslag kan uddanne sig, i det omfang, de ønsker.Vi er ikke i tvivl om, at de investeringer i uddannelse og forskning, der blev foretaget af et bredt politisk flertal i 00' erne, på sigt vil vise sig at være Danmarks stærkeste kort i den globale konkurrence, der kun skærpes i fremtiden.Universiteterne modtager 20 milliarder kroner om året i bevillinger. Derfor er det ret og rimeligt, at der er et politisk ønske om, at investeringen bærer mest muligt frugt.Universiteterne har af samme grund gennemgået mange reformer i de seneste 10 år. Der har været omfattende fusioner, bevillingsreform, indførelse af akkreditering, SU-reform, fremdriftsreform, dimensionering og lige om lidt en bevillingsreform igen.Reformtempoet øges konstant og synes kun at blive overgået af den høje hastighed i udskiftningerne på ministertaburetten.I løbet af de seneste 10 år har der været syv forskellige ministre på området.Der har været én minister, der har talt om, hvordan universiteterne skulle gå fra tanke til faktura, én anden har talt om, at vi ikke kan blive kloge nok, og den senest ankomne kalder sig fremtidsministeren og vil have dannelse på universiteternes menukort.De politiske ønsker er velmente. Men der er knap tid til at implementere en større reform, før den næste presser sig på. Og det bliver snart umuligt at spore, hvilket politisk indgreb der har haft hvilken effekt. Desværre kan velmenende ønsker om konstant forbedring risikere at gøre mere skade end gavn. Hurtige og skiftende politiske vinde passer dårligt til universiteternes natur.Universiteterne er supertankere, og skuden kan ikke bare sådan lige vendes efter den til enhver tid siddende ministers ønsker og ambitioner.En ny kurs kræver planlægning og tid for at blive eksekveret fornuftigt. Universiteterne har de lange briller på. Det tager fem år at uddanne en kandidat. Det tager endnu længere tid at opbygge et stærkt forskningsmiljø, og banebrydende forskning genereres over årtier.Universiteterne oplever som følge af et stadig større ønske om central politisk styring af universiteterne et voksende bureaukrati, der i sidste ende æder af pengene til uddannelse og forskning. Det er desværre sjældent, at eksisterende regler eller styringsinstrumenter fjernes i takt med, at der kommer nye til.I længden bliver det finmaskede net af regler, kontrol og krav om dokumentation en spændetrøje, der koster dyrebare ressourcer, som burde bruges på kerneopgaver frem for kontrol og dokumentation.Det betyder ikke, at universiteterne er præget af stilstand, for uddannelse og forskning justeres konstant i samarbejde med det omgivende samfund. Men for en supertanker er hårde opbremsninger og hyppige kursskift svære at navigere efter.De seneste år er har der været en hård opbremsning i forhold til universiteternes økonomi: Der er blevet skåret på midlerne til universiteterne. Besparelserne bekymrer, for universiteterne har brug for stabile rammer. For det har betydning for vores velfærd og velstand, at universiteterne kan tænke og planlægge langsigtet, så den nuværende forskning bliver til fremtidens resultater.VI RANKER RYGGEN, når forskningschefen fra medicinalgiganten Novo Nordisk siger, at de som virksomhed aldrig har opfundet noget, men at deres produkter er baseret på grundforskning fra universiteterne.Selv i Finansministeriet klapper de i hænderne, når vi kan påvise, at virksomheder, der har akademikere ansat, eller som samarbejder med universiteter, er mere produktive og opfindsomme end andre virksomheder.Derfor prøver vi også gang på gang at overbevise politikerne på Christiansborg om, at penge til forskning og uddannelse er en investering. Ikke en udgift.Universiteterne skal uddanne til job.Den parole har de seneste syv forskningsministre ofte anvendt. Og det skal vi naturligvis.Men vi skal også uddanne til jobfunktioner, vi ikke kender i dag. Udviklingen går så hurtigt, at mange af de jobfunktioner, vores børn kommer til at varetage, slet ikke er opfundet endnu. Eksisterende jobs forgår, og nye opstår.Vi kan ikke skabe en én til én-relation mellem uddannelse og job. Derfor er det afgørende, at vi uddanner unge til at tænke selv og tænke nyt med både høj faglighed og tværfaglighed som ballast.Der er myter om akademikere og arbejdsmarkedet, der desværre er lige så sejlivede som skrønen om, at man kan se den kinesiske mur fra månen. En af de mest almindelige myter er, at de unge, der kommer ud fra universiteterne, alle ender i offentlige job, har høj ledighed og verdensfjerne kompetencer.Faktum er, at de seneste 20 år er antallet af universitetskandidater fordoblet, samtidig med at ledigheden er halveret.Den private sektor har overhalet den offentlige sektor indenom som aftager af universiteternes kandidater. Og endelig viser talrige analyser, at virksomheder, der ansætter akademikere, oplever positive økonomiske effekter.Så det er ikke helt på månen at uddanne akademikere. Det er en investering med værdifuldt udbytte.Der er nok nogle, der vil blive lidt stødt af, at universiteterne selv skal fortælle, hvor vigtige vi er. Det moderne masseuniversitet har kritikere. Der er dem, der mener, at universitetet har solgt ud, for når der optages så mange studerende, fører det til et lavere fagligt niveau.Og så er der dem, der mener, at universiteterne og de højtuddannede meler deres egen kage og underkender betydningen af håndens arbejde og andre produktionserhverv.Vi kender kritikken, men vi er ikke enige i den. Engang var det kun en lille del af en ungdomsårgang, der fik en lang videregående uddannelse. I dag er det omkring hver fjerde. Det er et løft, vi skal glæde os over.Der er ikke nogen modsætning i, at både erhvervsskoler, universiteter og alle mulige andre typer af uddannelser kan trives. Uddannelse må ikke blive et nulsumsspil, så længe næsten en fjerdedel af en årgang ikke får nogen uddannelse overhovedet. Vores fokus som samfund må være at give de bedst mulige forudsætninger for at lykkes for det enkelte unge menneske, hvad enten han eller hun vil være svejser, sociolog, murer eller matematiker.Universiteterne skal uddanne dygtige kandidater, som efterspørges af de danske virksomheder, og forskningen fra universiteterne skal ud og gøre gavn i samfundet. Men der er et andet vigtigt aspekt af universiteternes berettigelse.Universiteterne bidrager ikke kun til vores fælles husholdning. De bidrager også til vores holdning som mennesker. De bidrager til vores forståelse af vores egen identitet og til fortolkningen, organiseringen og løsningen af de problemer, vi møder i vores samfund.Vi har brug for kritiske og selvstændige borgere, som ikke lader sig manipulere.Universiteterne genererer, analyserer og formidler ny viden. Den viden driver os fremad som samfund, men er også et bolværk mod falske nyheder og vildledning.NÅR VI I OVERSKRIFTEN til Kroniken låner slagordet fra den franske revolution, så er det ikke, fordi de danske universiteter er på vej til at omstyrte samfundsordenen.Vi taler om frihed, lighed og videnskab for at gøre opmærksom på, at universiteterne ikke kun handler om kompetencer og konkurrencekraft, men at de også er en hjørnesten i vores demokratiske samfund.Vi taler om lighed, fordi universitetsuddannelse i Danmark de seneste 50 år er gået fra at være for de udvalgte til de mange. Vi taler om frihed, fordi en uddannelse giver den enkelte gode forudsætninger for at indgå i fællesskabet og for at bestemme over sit eget liv.Universitetet har historisk altid haft en vigtig rolle i udviklingen af vores samfund.Men i dag er der måske mere end nogensinde brug for universiteternes forskning, formidling og uddannelse.Danmark kan ikke konkurrere på lave lønninger i den globale økonomi. Vi skal være dygtigere og finde bedre løsninger.Og så skal vi have modstandskraft til at stå imod de strømninger i tiden, der truer demokratiet.Derfor er det skidt, at der i disse år er nedgang i finansieringen og opgang i reguleringen på universitetsområdet. Danske Universiteter så gerne, at det var omvendt.Tiden er inde til, at man igen prioriterer universiteterne. Tiden er inde til, at modige politikere viser tillid og vælger overordnede politiske rammer for universiteterne frem for myriader af regler og regulativer.Der er god grund til at prioritere og investere i universiteterne. Både i deres rammer og i deres råderum. Vi ved godt, at der ikke er nogen frihed uden ansvar.Universiteterne vil gerne tillægges tilliden og tager naturligvis ansvaret.Det vil ikke kun være til gavn for universiteterne, det vil være til gavn for samfundet som helhed.ANDERS BJARKLEV, PER MICHAEL JOHANSEN, JESPER LANGERGAARD.I dag er ambitionerne for vidensnationen dæmpet Man behøver ikke at læse på universitetet for at drage fordel af dem Vi har brug for kritiske og selvstændige borgere, som ikke lader sig manipulere.
KRONIKEN Universiteterne er ikke kun vigtige for Danmarks velstand, de er også en grundpille for vores demokrati. Pas på ikke at overvælde dem med reformer og nye krav hele tiden.
Da regeringen og et bredt flertal i Folketinget midt i oktober præsenterede den endelige reform af de forberedende tilbud for unge uden for ungdomsuddannelserne, var der udbredt tilfredshed med resultatet af de månedlange forhandlinger.Formålet med reformen er at hjælpe de unge på kanten. Trods mere end 25 forskellige reformer og tiltag af de forberedende uddannelser på især VUC og produktionsskoler, står omtrent 50.000 unge under 25 år stadig uden uddannelse og job.Med den nye reform samles seks af de nuværende tilbud i en ny forberedende grunduddannelse (FGU).Når de nye FGU-uddannelser begynder i 2019, vil den stærkt kritiserede nedsættelse af skoleydelsen stige til ca. 6.100 kr. om måneden. Men indtil da må produktionsskolerne fyre lærere, fordi den nedsatte ydelse fra årsskiftet har medført 30 procent færre elever.»Vores store frygt er, at en række produktionsskoler ikke overlever frem mod 2019, hvor ydelsen bliver sat op,« siger Axel Hoppe, der er sekretariatsleder i Produktionsskoleforeningen.Nedsættelsen af skoleydelsen har især haft indflydelse på antallet af elever over 18 år, fordi de har svært ved at klare sig for de 5.400 kr. om måneden, som skoleydelsen er blevet sat ned til i januar i år. Før 2017 lå skoleydelsen på niveau med den højeste ledighedsydelse til unge på 7.100 kr.I reformen lægges der op til, at de nye institutioner skal bygge på de bedste erfaringer fra produktionsskolernes værksteder og de alment forberedende fag (AVU) på VUC.»Men hvis vi ikke længere har de lærere og bygninger, som produktionsskolerne skal stå for i den nye FGU, så grundskyder man en god reform fra begyndelsen,« siger Axel Hoppe.Den personlige hjælpHanne Pontoppidan, der er formand for Uddannelsesforbundet, hvor produktionsskolelærerne hører under, er enig i, at der mangler et økonomisk sikkerhedsnet frem til 2019.»Det er helt afgørende, at der kommer en økonomisk sikring af produktionsskolerne, fordi de har haft en kæmpe aktivitetsnedgang, som kun kan håndteres ved at afskedige lærere. Det betyder, at der kommer til at mangle de helt nødvendige erfaringer og den viden, som værkstedslærere på produktionsskolerne har, i den nye FGU,« siger Hanne Pontoppidan, der mener, at det er nødvendigt at sætte skoleydelsen op med det samme, eller give skolerne en økonomisk kompensation.Claus Aastrup Seidelin, der er cheføkonom i tænketanken DEA, som i sommer lavede en større analyse af de forberedende tilbud, mener, at den nedsatte skoleydelse godt kan blive et problem. DEA's undersøgelse viste bl. a., at på de skoler, som gør det godt, er det kombinationen af praktiske og faglige kompetencer, men også mere personlig hjælp, som får udsatte unge videre i uddannelse og job.»Hvis den nedsatte skoleydelse viser sig at have den konsekvens, at man mister de dygtige lærerkræfter, der har de her praktiske og faglige kompetencer, som er rigtig vigtige for, om de unge klarer sig, så kan det blive svært at videreføre de gode intentioner, som ligger i reformen,« siger Claus Aastrup Seidelin.DF's uddannelsesordfører, Jens Henrik Thulesen Dahl, erkender, at det er vigtigt at få skoleydelsen sat op igen af hensyn til den nye FGU.»Kernen i den nye FGU-uddannelse er produktionsskolernes værksteder.Derfor er der behov for, at de kan opretholdes. Det havde været oplagt at gøre det under forhandlingerne om reformen, men det var der ikke opbakning til. Men vi ønsker problemet løst og skoleydelsen sat op igen,« siger Jens Henrik Thulesen Dahl.Han henviser til, at Socialdemokratiet vil stille et ændringsforslag til finansloven, om at skoleydelsen sættes op igen fra årsskiftet. Socialdemokratiets erhvervsuddannelsesordfører, Mattias Tesfaye, mener dog, at DF, som sammen med regeringen stemte for nedsættelsen af skoleydelsen, burde rydde op efter sig selv og stille et ændringsforslag.»Jeg vil indtrængende opfordre til, at regeringen og DF får lukket det hul, som nedsættelsen af skoleydelsen har skabt. Det er en ærlig sag at lave en fejl, og når vi nu er blevet enige om, at der fra sommeren 2019 skal være en ordentlig skoleydelse, så bør vi få den sag ud af verden og sætte skoleydelsen op igen med det samme, så vi ikke mister lærere på produktionsskolerne i mellemtiden,« siger Mattias Tesfaye.lila@information.dk Fakta: FAKTA Reformen af de forberedende tilbudDen nye forberedende grunduddannelse (FGU) træder i kraft fra 2019 og er for unge under 25 år, som mangler faglig eller personlig opkvalificering for at kunne gennemføre en ungdomsuddannelse eller komme i arbejde.FGU er en sammenlægning af produktionsskoleforløb, kombineret ungdomsuddannelse, erhvervsgrunduddannelse, almen voksenuddannelse, forberedende voksenundervisning og ordblindeundervisning for voksne.Alle unge får ret til en uddannelsesplan.Alle elever får en fast kontaktperson i kommunen.VUC'er og produktionsskoler skal arbejde sammen om at skabe ca. 90 FGU-skoler, som er samlet i op mod 30 fælles institutioner.Kompetenceløft af underviserne på VUC og produktionsskoler skal sikre kvaliteten af FGU.Andelen af unge uden uddannelse eller job skal halveres i 2030.
Reformen af de forberedende tilbud for unge uden ungdomsuddannelse risikerer at blive vingeskudt fra start. Produktionsskolerne, som sammen med VUC skal stå for det nye forberedende tilbud, står nemlig over for fyringer og lukninger efter en kraftig reduktion i skoleydelsen. Et flertal uden om regeringen vil have ydelsen sat op hurtigst muligt.
60 I MORGEN. Der er et før og et efter i Nick Caves liv, der er større end nogen af de mange andre skelsættende begivenheder i den australske rocksangers liv. Det er udstillet i forskellen mellem de to dokumentarfilm om Nick Cave. Der er kun to år mellem de to portrætter, alligevel er der på ingen måder tale om den samme person.I 2014 stod Nick Cave i sin karrieres zenit og præsenterede sin halvmytiske rockfigur i stærke farver og endnu stærkere citater i filmen ' 20,000 Days on Earth'. En svajende jakkesætsfigur, der var udviklet og perfektioneret gennem fire årtier på rockscenen, en hel del af dem i undergrunden.Nick Caves figur er formet af tiden i bandet Birthday Partys anarkisme over dannelsen af det tumultariske The Bad Seeds i London og heroinårene i Berlin til den flamboyante familiemand i Brighton på den engelske sydkyst.Figuren har sunget for på det industrielt rumlende ' From Her to Eternity', har båret de vingeskudte kærlighedssange på skuldrene under ' Let Love In', lagt knuste salmer nøgent frem på ' The Boatman's Call' og været det fabulerende centrum på det sene mesterværk ' Push the Sky Away'.Den har været misbruger og har genfundet sig selv i sangskrivning med faste kontortider og hårdt arbejde.I SLUTNINGEN AF det 20. århundrede ophørte jeg med at være et menneske«, siger Cave i filmmens åbning.Han vågner op, han skriver, han spiser, han skriver. Og han ser tv, uddyber Cave i filmen. Alt, hvad han oplever af små ting i sit liv, suger han til sig, fordøjer som en kannibal og spytter ud igen i form af bøger, filmmanuskripter og ikke mindst sange.Ikke som autobiografiske guitarbekendelser, men gotiske rocksange på lige dele dunkel blues og forrevet gospel, bibelsk brutalitet og inderlig længsel. Sunget med besættende croon af den svovlsydende sydstatspræst med djævelsk ild i lænderne, sort tilbagestrøget hår og en permanent nedknappet, hvid skjorte, Nick Cave er blevet til som front-og bagmand i Nick Cave &amp; the Bad Seeds. En af de smukkeste åbenbaringer, der har udgangspunkt i grimhedens æstetik.Nick Cave trækker vejret i krydsfeltet mellem fiktion og virkelighed. Som han siger i ' 20,000 Days on Earth', ligger der en sandhed som et sømonster nede under alle ordene: »For mig er koncerter og sange en måde at lokke monsteret op til overfladen, at skabe et rum, hvor dyret kan bryde igennem den verden, vi kender til. Et flimrende rum, hvor fantasi og virkelighed krydser hinanden. Det er her, al kærlighed og tårer og glæde eksisterer. Det er stedet.Det er stedet, hvor vi lever«. Med en henkastet reference til ' Moby Dick' får Nick Cave (igen) lige vist, at han er søn af en litteraturprofessor. Hele Caves værk har litterær dybde.TO ÅR EFTER filmen om Caves dag nr.20.000 på Jorden er alt forandret. I den anden dokumentarfilm, ' One More Time with Feeling' er masken, paraderne og farverne faldet. Tilbage står et portræt af et knækket menneske i håndholdt sorthvid.Selv de lange, selvsikkert snoede sætninger er afløst af tabte ord og famlende sætninger.I sommeren 2015 mister Nick Cave sin 15-årige søn, Arthur. Han faldt ned fra klipperne ved Brighton. Tilbage står Cave med sin kone, Susie Bick, sin anden tvillingesøn, Earl, og et krakeleret spejlbillede.Kostumet er det samme, The Bad Seeds slår ring omkring ham og håret stadig farvet sort. Men hele maskeraden har mistet sin mening.»Jeg tror, jeg har mistet stemmen. Den kan blive indekseret under forsvundne ting. Sammen med min iPhone. Min dømmekraft. Og min erindring. Fuck«, siger Cave undervejs.Uden erindring er man intet, lød meldingen i ' 20,000 Days on Earth'. Nu konstaterer historiefortælleren Nick Cave, at han ikke bare har mistet den, men hele sit narrativ. Verden hænger ikke længere sammen som fortælling for Nick Cave.Som han spørger undervejs: »De fleste af os ønsker ikke at ændre os.Vi vil bare have små justeringer på den originale model. Vi vil gerne blive ved med at være os selv, forhåbentlig bedre versioner af os selv. Men hvad sker der, når en begivenhed indtræffer, der er så katastrofal, at vi forandrer os fra den ene dag til den anden? At vi ændrer os fra en velkendt person til en ukendt person«. Det er den sidste version af Nick Cave, der ny fylder 60.Det er ham, der trak sig tilbage og slog ring om familien. Ham, der i nødværge valgte at indspille album og en dokumentarfilm om sin personlige tragedie. For at finde en vej videre. Ham, der lige nu er ude på landevejene med The Bad Seeds for genfinde sin fortælling. Den, der puster ny ilt til fiktionen og foran et publikum kan få tilværelsen til at hænge sammen igen for Nick Cave. Selv om han i virkeligheden for altid vil leve i tiden efter tabet.De fleste af os ønsker ikke at ændre os. Vi vil bare have små justeringer på den originale model Nick Cave.

70 I MORGEN. Bortset fra en periode i 1970' erne har skotten Ian Scott Anderson og hans både hårdt rockende og folkinspirerede gruppe Jethro Tull aldrig været moderne. Anført af sangeren, guitaristen og fløjtenisten Ian Anderson har gruppen ikke desto mindre haft en solid fanbase gennem sin fem årtier lange eksistens. Ian Anderson har fået udgivet en række studiealbum i eget navn, senest ' Homo Erraticus' i 2014, men det er først og fremmest virket i Jethro Tull, han er kendt for.I øjeblikket turnerer han i USA under overskriften ' Jethro Tull Performed by Ian Anderson' og kan stadig fylde større sale, om end interessen i dag ikke er nær så stor som dengang i begyndelsen af 1970' erne, da gruppen fik udgivet sine store konceptuelle værker, blandt andet ' Aqualung' og ' Thick as a Brick'. Sammen med skiftende besætningsmedlemmer har Anderson holdt skuden Jethro Tull flydende med nogle af de karakteristika, der tidligt var kendetegnende for den: billedrige tekster, store arrangementer inspireret af klassisk musik, et særligt mix af folkemusik og tungrock og - ikke at forglemme - en fløjtenist, der spiller sit instrument stående på et ben.Ian Andersons evne til at spille avancerede fløjtetoner i flamingopositur opstod ved tilfælde, men blev for mange år siden et varemærke ikke blot for ham, men for Jethro Tull. Publikum forventer det af ham. Det er en del af showet i en gruppe, som derudover musikalsk på omkring 25 studiealbum altid har taget sig selv alvorligt. I interviews har multiinstrumentalisten, sangskriveren og sangeren Ian Anderson givet udtryk for, at han allerede for mange år siden forestillede sig, at han skulle spille i Jethro Tull hele sit liv: »Jeg tænkte, at så længe vi ikke gjorde noget alt for fjollet, var der ingen grund til at opløse bandet. Blot skulle vi være opmærksomme på ikke at lade os skubbe ud i succesens ekstremer. Vi skulle bevare kontrollen«, sagde han til The Times i 2011.I 1989 fik Jethro Tull en Grammy for albummet ' Crest of a Knave' i kategorien for hård rock. I 2006 modtog Ian Anderson blandt andet den prestigefyldte Ivor Novello Award, og i 2008 modtog han en britisk orden. Ud over at spille som solist og med Jethro Tull har han gæsteoptrådt med blandt andet Men Without Hats, Uriah Heep, Fairport Convention og The Darkness. Ian Anderson og hans familie boede i mange år på den skotske ø Isle of Skye, men bor i dag i Wiltshire i England og har desuden placeret noget af den betydelige formue i et hus i Schweiz.

SKOLE I samarbejde med C. F. Møller har MT Højgaard vundet konkurrencen om Ny Islands Brygge Skole i København, der skal stå klar til brug til skolestart i 2020.Byggeriet får et areal på 10.000 kvm samt 4.000 kvm udeareal og vil blive DGNBcertificeret.- Vi har haft fokus på, at skolen skal give noget tilbage til byen, så der sikres en synergi mellem den eksisterende by og den kommende skole, siger Lone Wiggers, der er partner i C. F. Møller og ansvarlig arkitekt på projektet.Skolebygningen bliver en tilføjelse til den eksisterende Islands Brygge Skole, som er beliggende på Artillerivej 57, som skal renoveres sideløbende.Den nye bygning skal indeholde udskoling fra 6.-9. klasse og gør det muligt for skolen at rumme syv spor på Artillerivej.- Vi vil skabe en skole i høj kvalitet for både lærere, elever og personale, som lægger op til leg og læring med særligt fokus på indeklima og et godt udemiljø. Skolen skal samtidig være samlingssted for det lokale foreningsog idrætsliv, og derfor bliver der let tilgængelighed og åbenhed i stueetagen, så udefrakommende føler sig velkomne på skolen, siger sektionsdirektør Martin Lose fra MT Højgaard i en pressemeddelelse.I vinderprojektet er der taget højde for, at byggeriet er totaløkonomisk forsvarligt og driftsvenligt.
Knap 800 københavnske børn får en ny DGNB-certificeret folkeskole.
GRØNT Da statsminister Anker Jørgensen (S) i juni 1980 indviede Køge Bugt Strandpark var han tæt på at kalde det for verdens største kunstigt skabte sandstrand.- Det er nok at lade munden fylde for stort, men stort og imponerende er det, tilføjede han.Det samme kan man sige om den ambitiøse og grundige bog " Den Grønne Metropol", der netop er udkommet fra Frydenlund Academic og Hovedstadsområdet Kulturhistoriske Arkiver.I en 815 siders kraftudladning er bogen med undertitlen " Natur-og rekreative områder i hovedstadsmetropolen efter 1900" en stærkt fascinerende beskrivelse af næsten 120 års jagt på grønne åndehuller og storkøbenhavnernes trang til at få del i den livskvalitet, naturen kan give.Drømme om oasenMurstens-værket er spækket med fascinerende historiske fotos samt gamle og nyere kort over alt det, der ligger " mellem fingrene", nemlig det grønne element i den berømte Fingerplan, der især siden 1945 har kendetegnet Danmarks hovedstad.Vi oplever både Mølleåen, Køge Bugt Strandpark, Albertslund og Brøndbyskoven.I indsigtfulde og lejlighedsvis også humoristiske og underholdende beretninger bringer en række skribenter os dybt ind i de oasedrømme og friluftsprojekter, der siden 1800-tallet har ligget som en ustyrlig trang hos byens indbyggere.Især hos helt almindelige mennesker, der oplevede industrialiseringen gribe om sig, de høje boligkaréer kaste længere og længere skygger og bilerne komme tromlende som små osende kampvogne i de tidligere så fodgængervenlige gader.Kampen om kystenHenning Bro giver i det indledende kapitel et flot rids af Københavns kamp for at slide sig fri af overbebyggelsen i sidste halvdel af 1800-tallet.Og sammen med bogens hovedredaktør, Caspar Christiansen, fortæller han i kapitel 2 om Frederiksberg som hovedstadens grønne oase, ligesom de andre bykvarterers udvikling ridses stærkt op.Krydret med historiske billeder af hverdagsliv og højtidelige begivenheder fortæller Mette Henriksen i " kampen om Øresundskysten" om visionerne for de offentlige strandparker i Gentofte Kommune.En kamp, som mange i dag er taknemmelige for blev taget, eftersom store dele af Øresundskysten og strandadgangen på de kanter eftertrykkeligt blev hindret af mure af rigmandsvillaer.Også stærke formidlere som Ditte Maria Sørensen, Poul Sverrild, Henrik Vejre, Jørgen Mikkelsen, Eva Tønnesen, Jeppe Tønsberg og Ann-Sofie Wiil gør deres for at oprulle alt de grønne i og især omkring København, der i dag har gjort byen til den attraktion -for tilflyttere og turister -som den er.Man skal nok være noget af en byplansnørd og landskabsentusiast for at nærlæse alle 815 sider, men uanset interesse for de enkelte lokaliteter og historien bag, kan det varmt anbefales at bladre hele bogen igennem.Der dukker hele tiden stemmer fra fortiden op, som fortæller, at drømme om rekreative omgivelser bestemt ikke er ny.
Fra Saltholm over Øresundskysten til Hedeland Naturpark. Fra Frederiksbergs grønne oase til den bæredygtige by Vinge. Nyt værk om det grønne København er en stor underholdende sag.
Da James Brown døde, efterlod han stort set hele sin formue på omkring 100 millioner dollars til uddannelse af fattige børn i de amerikanske stater South Carolina og Georgia.Det lå fint i tråd med James Browns livs-filosofi. Manden, de kaldte ' den hårdest arbejdende mand i showbusiness', nåede selv kun lige med nød og næppe 6. klasse, inden han måtte fægte for sig, som han bedst kunne i Augusta, Georgia. Livet igennem gav han det samme råd til alle sorte børn, han mødte: Få dig en uddannelse.Ellers bliver du opvasker eller caddie.Men da forfatteren og musikeren James McBride forlod New York for at tage til sydstaterne South Carolina og Georgia for at skrive en biografiom et af de største navne i populærmusikkens historie, kunne han konstatere, at ti år efter James Browns død var ikke så meget som en eneste cent blevet udbetalt til et eneste fattigt barn.Nogle af James Browns mange egne børn var rasende over testamentet og lagde sag an. År efter år fortsatte tovtrækkeriet i endeløse retssager, hvor det eneste resultat har været, at en mindre hær af sagførere har suttet på den døde mands fede marvben og levet så glimrende af det.Langt ind i døden var James Brown en levevej for andre.For James McBride er situationen en symbolsk skæbne for en stor, sort musiker.Det ender altid med en statue, tomme ord, forvrængede erindringer og pengene i lommen på den hvide mand.Efter først at have ligget hos en bedemand i månedsvis, mens ' gribbene' slobøger ges, ligger Browns afsjælede funklegeme nu i et midlertidigt mausoleum i datterens Deannes forhave - til en vedligeholdelsespris på 100.000 dollars. Pengene går selvfølgelig fra boet, som staten Georgia administrerer, mens retssagerne foregår. 47 sagsanlæg. 90 advokater.Man hygger sig rundt om den store soulbroders skrog.JAMES MCBRIDES BIOGRAFI med titlen ' Kill ' Em and Leave' er en temmelig usædvanlig en af slagsen. Titlen henviser til Browns motto som musiker. Man venter med at gå på scenen, til publikum er ved at koge over af utålmodighed.Så går man på. Helt oppe på tæerne.Slår benene fuldstændig væk under dem. Og er væk igen, før de når at sanse, hvad der ramte dem. Kill ' em and leave. Fyr den af og så ellers farvel og goodbye. Nu med penge på lommen.Bogen har en mere tam og uforpligtende undertitel, som er endt som den danske udgaves småkedelige ' På sporet af James Brown og den amerikanske soul'. Men hvad man end kunne mene om James Brown, så var småkedelig aldrig en del af pakken.Hvem er James Brown nu? En funky fætter fra fortiden, der hoppede rundt oppe på tæerne og havde en virkelig stenet husmorfrisure. Musikhistoriens mest samplede mand. Pioner. Vild og vanvittig. Som troede, regeringen kunne aflytte hans tanker ved hjælp af radiomaster.Som efter mange, mange år som clean i en branche med snuden begravet i stoffer, alligevel endte med at være dybt afhængig af PCP, såkaldt englestøv. Og så er James Brown et virkelig syret bekendtskab på YouTube, hvor der ligger interviews med manden, som diplomatisk udtrykt ligner udknaldede parodier på interviewsituationer.Unreality-tv kan man næsten kalde det.MEN JAMES BROWN VAR ingen vittighed.For det første er der statistikken. James Brown indspillede 321 album, skrev 832 sange og solgte mere end 200 millioner plader. Heraf blev 45 guldplader. 16 gange ramte han førstepladsen på Billboards R&amp;B-hitliste.Undervejs stod han fadder til funken og blev kendt under en stribe uforglemmelige tilnavne fra ' Godfather of Soul' til ' Soulbrother No. 1'. Musikmagasinet Rolling Stone - der i øvrigt aldrig havde ham på sin berømte forside - placerede ham som nummer 7 på listen over de 100 største musiknavne.For det andet er der gennemslagskraften som bannerfører og banebryder for sort kultur. Rodknolden fra femte majsrække blev manden, der i 1968 med hittet ' Say It Loud - I'm Black and I'm Proud' blev et samlingspunkt. Uden at være en selvbevidst politisk skikkelse som Martin Luther King blev James Brown ikke desto mindre en leder og et eksempel. Han førte sig frem med smittende selvsikkerhed og tårnhøj stil. James Brown. Navnet fik samme kraft som et lokomotiv, når man sagde det. James Brown, James Brown, James Brown. Tjuk-tjuk-tjuk! HVAD VAR DRIVKRAFTEN hos manden, der ville frem og til tops, som arbejdede som en hest og piskede sine eminente musikere til perfektion, til de næsten ikke kunne hænge sammen, og i øvrigt ikke behandlede dem spor pænt? Frygt, lyder det svar, James McBride hører fra flere af dem, der stod Brown nærmest. Frygt.Den sorte mands frygt for den hvide mands magt og lunefuldhed. I Sydstaterne er det gnubbet ind i sjælen igennem århundredes undertrykkelse.»Det handler alt sammen om race«, skriver McBride, der som sort musiker fra New York kommer til en helt anden verden i Sydstaterne. I modsætning til James Brown går han ikke rundt med en kaliber ' 38 i lommen døgnet rundt.Får en sort mand succes, er det kun et spørgsmål om tid, før han bliver pillet ned. Så James Brown brugte et helt liv på at skjule sig for andre. Ingen kom ham nær. Han beholdt den høflige facade.Brugte de gamle høflighedsfraser slavisk. Tilbragte flere timer i tørrehjelmen efter hver koncert for at kunne se pæn og skarp ud igen. Ikke et hår måtte sidde forkert.Han spillede fandango og spillede klovn. Spiller man klovn, overser de måske, at man har været opsætsig. Det ligger dybt. Kan man dukke nakken med et smil? Kan man spille ydmygt op? Modsætningerne var til at tage og føle på.Papa's got a brand new bag, ba-ba-ba-ba! PENGENE, UHA, PENGENE. Skejserne, moneterne, det grønne stads. Når man er vokset op ludfattig og pludselig får masser af dem. James blev parkeret hos slægtninge, der ellers var fattige nok i forvejen.15 år gammel stjal han nogle bilbatterier og blev idømt mellem 8 og 16 års fængsel for røveri. Sydstatsretfærdighed.Da han kom ud efter tre år med en prøvetid på 10 år foran sig, begyndte han at synge i gospelkor i Toccoa og passede sit arbejde. Så begyndte musikken at rykke.The Famous Flames flammede op.Det var benhårdt. Hele tiden på farten.Sorte musikere optrådte på det såkaldte chitlin' circuit i de raceopdelte sydstater.Små spillesteder, små penge, masser af ballade og lange køreture i natten. Men overlevede man, fik man store musikalske muskler. Halvdelen af pengene for et gig forlangte man at få før koncerten i en brun papirpose. Så blev man i hvert fald ikke snydt helt. Lagde man lidt til side, kunne man investere i banduniformer og instrumenter. Papirsposen med penge blev han ved med at insistere på. Uanset hvor stor han blev, og hvor han kom frem.James Brown var født i 1933 og voksede op i en tid, hvor man ikke stolede på den hvide mand og hans banker. Så han gemte penge under madrasser og gulvbrædder.Skjulte titusindvis af dollars under gulvtæppet i hotelværelser, hvor han så kunne finde på at hente dem flere år senere.Han havde altid 3.000 dollars på lommen.Det maksimalt tilladte ifølge skattevæsnet.Men kontantstrategien med de mange skjulte depoter skulle bringe ham i karambolage med skattevæsnet og hjælpe til med at bringe ham til tiggerstaven, da det det gik ned ad bakke, efter diskoen høvlede ham ned omkring 1984.Skulle en mand, som USA's præsident havde kaldt ' et nationalt klenodie' og i øvrigt efter eget udsagn var i familie med apachehøvdingen Geronimo, virkelig betale skat? James Brown var målløs! privatflyet, de tre radiostationer, husene og bilerne.Den hårdest arbejdende mand i showbizz var en elendig forretningsmand, konkluderer McBride.Impulsivt købte Brown biler og diamanthalskæder, uanset om han havde råd eller ej. Far har en stor pose, skat! Heldigvis fik han hjælp fra gode folk i den sidste del af sin karriere. Det var også nødvendigt. Økonomisk kaos, stofmisbrug, skilsmisser, musikalsk nedtur, nedslidte knæ og tre år i fængsel for en episode med et haglgevær, som blev pumpet op og ud af alle proportioner. Men James Brown kæmpede sig op igen.Små scener. Små salgstal. Kræft i prostata.Men den hårdest arbejdende mand i showbizz piber ikke og kæmpede sig tilbage og endte altså med at efterlade sig 100 millioner dollars, de kunne slås om.JAMES MCBRIDES BOG ER ikke en afmytologisering.Myten er for længst braset sammen. I stedet er bogen et forsøg på at rekonstruere James Browns betydning som musikpioner og sort forbillede.Uden at sminke liget utroværdigt graver McBride sig ned i årsagerne, der stak under Browns til tider voldsomt excentriske optræden.»Indiskutabelt den mest misforståede og fejlrepræsenterede afroamerikaner de seneste tre hundrede år«, siger McBride om kongen, der gik over i historien som hofnar på YouTube.Det var Brown, som ' skabte' ' Reverend' Al Sharpton, der blev en af de mest indflydelsesrige afroamerikanske lederskikkelser.James Brown var en magtfaktor, selv om han ' kun' var entertainer. I 1969 prydede James Brown forsiden på Look med teksten: »Er han den vigtigste sorte i Amerika?«. Det glemmer man. Men man husker skandalerne om Brown, der gik amok med våben og ræsede rundt med politiet i hælene. Også selv om det viser sig delvist at være opspind. Rage op. Blive pillet ned.Biografien bliver en kulturreportage om at være på sporet af den sande James Brown. Det er noget af et detektivarbejde.Brown har fyldt alle, der kom og spurgte, med røverhistorier. Når man er vokset op så ludfattig, er det fristende at finde farveladen og røgsløret frem. Han var ni år gammel, før han første gang fik et par underbukser, der ikke var lavet af gamle sække.Måske.McBride reder trådene ud. Hér blev James Brown født i virkeligheden. I dette usle skur. Hér er sandheden om historien om at være vokset op på et festligt bordel hos en tante. Sandheden er lidt mindre eksotisk. Men som McBride ser det, så handler det om noget helt andet.KULTURREPORTAGEN HANDLER OM James Brown og hans musik, om hans tumultariske liv og fabelagtige kunstneriske indsats. En mand med en vilje af jern og en stædighed og ensomhed ud over alle grænser. Men McBrides kulturreportage handler dybest set mest om at være sort i Sydstaterne på et tidspunkt, hvor nye, fantastiske muligheder begyndte at åbne sig for slavernes efterkommere, men hvor man inderst inde ikke glemmer, hvem der har pisken i baghånden, og hvem der har magt til at lade sort frugt dingle fra cyprestræerne.I Sydstaterne hvor man lærer at smile og gemme sig selv godt af vejen bag sit ansigts maske og sine demonstrativt imødekommende manerer. Hvor man ved, hvor dyrt det kan blive, hvis man glemmer, hvad det kan koste at føre sig frem. Som om man er noget. Andet end sort.James Brown var noget. Fra ' Please, Please, Please' og ' Try Me' i spidsen for The Famous Flames til ' It's A Man's Man's Man's World', ' Get Up (I Feel Like Being a Sex Machine) og '(I Got You) I Feel Good'. Prøv at fyre op under din fest med James Brown.Det er meget muligt, at han ligger og roterer i sit mausoleum af ærgrelse over arvegribbene, men rødglødende i rytmedepartementet er han stadig her 11 år efter sin død, 25. december 2006.Der var landesorg i Harlem, da han lå på lit de parade i The Apollo, hvor han havde fejret så store triumfer. Natten inden tilbragte Michael Jackson fem timer stående ved hans kiste. Der var stor gensidig respekt. Og måske noget andet. En genkendelse.I rampelyset er man tryg. Så danser hele verden efter din pibe. Uanset om det er funk eller pop. I mørket er det noget andet. Der danser du selv til en gammel, tung melodi, mens noget snapper dig i hælene.kim.skotte@pol.dk En mand med en vilje af jern og en stædighed og ensomhed ud over alle grænser.Fakta: BLÅ BOG James BrownFødt 1933 i South Carolina, USA.Blev efter en fattig opvækst en pioner i amerikansk musik. Skabte en ny genre, der sendte soulmusikken på dansegulvet med den heftige funk. Kendt som ' den hårdest arbejdende mand i showbizz'.Blev den musiker igennem tiderne, der har figureret mest på Billboards R&amp;B-hitliste.Foruden en stribe hits blev James Brown også kendt for en række skandaler og tilfælde af bizar opførsel.Døde 73 år gammel i Atlanta, Georgia, juledag 2006.Fejl og fakta 09.01.2018:»James Brown indspillede 321 album«, skrev vi på forsiden af kultursektionen i går, men det er det antal, der er udsendt med den amerikanske soulsanger. Ifølge databasen Discogs indspillede han 111 (!).
BØGER James Browns liv er hyllet ien sky af spin og opspind. I sin biografi reder James McBride trådene ud uden at gøre noget forsøg på at ophæve kontrasterne i et modsætningsfuldt og farverigt liv med musik.
Vi taler med én stemme,« fastslår 53-årige Thomas Just Karberg, inden interviewet er mange minutter gammelt. Protester om, at det kan man da ikke, drukner han i ord: »Vi er meget ens, og vi tænker ens på de fleste områder. Vores stemmer minder endda om hinanden.« »Peter er den ældste. Jeg den yngste. Peter fik de lange ben, jeg de korte.« Storebror Peter Just Karberg, der er to år ældre, nikker, mens lillebror ufortrødent fortsætter sin fortælling om Danmarks ældste vinog spiritusfirma, Hans Just, som blev destinationen for familiens virke.Mere kendt end Hans Just er nok det væld af mærker, som virksomheden forhandler.Brands som Jägermeister, Campari, Aperol, Tullamore D. E. W., Glenfiddich, Hendricks Gin, Cointreau og Sierra Tequila. Og vinene tæller blandt andet Torees, Gallo, Marqués de Riscal, Ruffino og champagne fra Champagne Laurent Perrier.Brødrene er femte generation i familiedynastiet Hans Just, som i år fejrer sit 150-års jubilæum.Derved har familien trodset myten om, at det ganske ofte går galt for familievirksomheder i tredje eller fjerde generation. Og at arven forpligter, vidner families motto om: »Bevar værdierne ved godt familiesammenhold.« Dog aldrig ved at føle ejerskab.»Vi har kun familiens firma til låns, indtil depechen skal gives videre til den næste generation,« siger Thomas Just Karberg på sit korrekte, lidt gammeldags dansk.For brødrene var det aldrig til debat, at familievirksomheden en dag ville blive rammen om deres livsgerning.»Vi er født til det,« siger Thomas Just Karberg.Storebror Peter nikker: »I bund og grund var det ret smart af vores far. Han tog det som noget helt naturligt, at vi en dag gik i hans fodspor. Vi stillede ingen spørgsmål. Det var naturgivent.« »Vi elsker vores job. Vi er så privilegerede, at vi kan stå op hver morgen og glæde os til at skulle på arbejde, fordi det er lig med, at vi kan dyrke vores hobby. Det er en fantastisk motivation, og du fører lidt på point, når det at drive din egen virksomhed er en hobby.Din største sejr, du har som virksomhedsejer, er den dag, du giver stafetten videre. Så har man udrettet sit, man har sejret, gjort sin pligt - og forhåbentligt har vi fået lagt mere værdi til, end da vi overtog det, inden vi siger til den kommende generation: »Så er det jeres ture, drenge eller piger.«« Fællesskab vægtes højt i den Karbergske familie.De tre sønner, Peter (55 år), Thomas (53 år), Andreas Just Karberg (49 år) og deres hustruer bor i en radius af 300 meter fra hinanden i det samme villakvarter som deres forældre.De har også som deres forældre sommerhus i Nordjylland - i Skiveren og i Tversted.Det er fast tradition, at 1. juledag mødes hele familien hos deres forældre.»En fantastisk familieånd og et særligt sammenhold er styrken i vores familie. Vi synes selv, at vi har en fantastisk historie.« I følge familiens overleveringer blev virksomheden grundlagt af deres tipoldefar ved et skvæt af held og lidt af en tilfældighed for 150 år siden, da han hjemvendt - efter at have deltaget i krigen i 1864 - på vej ned ad St. Kongensgade mødte en af sine gamle soldaterkammerater fra Dybbøl.Vennen var på vej til USA og tilbød Hans Just at overtage de vin-og spiritusagenturer, som han ikke selv kunne tage med over Atlanten.Tipoldefaren Hans Just sagde top og etablerede sin egen vin-og spiritusagenturforretning i København - i første omgang på Holmens Kanal 18, hvor han forvaltede agenturer så godt, at navnet vandt respekt, og firmaet voksede.Anden generation, Poul Just, flyttede virksomheden til Århusgade på Østerbro, hvor han byggede et ni etagers højt pakhus, dengang Nordens højeste hus, som stadig den dag i dag er familiens hovedsæde, som også huser til Hans Just Pakhus Office Club - et moderne kontorhotel.Poul Justs jugement dengang var, at Danmark i lighed med nabolande som Sverige og Norge ville få et spiritusmonopol med stort lagerbehov. Sådan gik det som bekendt ikke, men placeringen i havneområdet i Nordhavn var strategisk vigtig for levering af varer, og Norden kom også senere til forretningsmæssigt til at fylde.I tredje generation kom Karberg-navnet til via en svigersøn.Fjerde generation er familiens nestor, 80-årige Flemming Just Karberg, der i år har overladt formandsposten til sønnen Thomas Just Karberg.Han kommer stadig i firmaet og kan fra sit kontor, som han overtog fra sin far i 1979, nyde udsigten over byen.I hans generation ændrede branchen sig markant.Da han i 1959 kom ind i firmaet, lå omsætningen på 3,4 mio. kroner. Senere, da han blev eneejer i 1979, havde omsætningen rundet 60 mio. kr. Derefter kom der et par år med stagnation og fejlinvesteringer, der kostede.Da femte generation med sønnerne Peter og Thomas Just Karberg kom med i ledelsen, fik man for alvor tag i det toldfri marked og købte firmaer i både Norge, Finland og Sverige.I 1997 overtog Peter og Thomas Just Karberg den daglige ledelse, og firmaet ændrede sig fra at være et dansk til et nordisk selskab, og i 2016 blev også Polen en del af forretningsporteføljen.Samtidig er omsætningen steget fra 65 mio. kr. til 1,3 mia. kr.Mens familiens to købmænd, Peter og Thomas Just Karberg, tager sig af vin-og spiritusforretningen, varetager den yngste i brødre-flokken, Andreas, familiens ejendomsselskab, Karberghus.»Familiens sparegris« kalder de to købmandsbrødre selskabet, hvor Andreas Just Karberg investerer familiens formue i gamle, fredede ejendomme og forvandler dem til pro-fitable indtægtskilder. Det gælder eksempelvis Brønnums Hus på Kongens Nytorv, der er forvandlet til et eksklusivt kontorfællesskab - Office Club.Brødrene ejer hver en tredjedel og får det samme i løn. Det gør det nemmere, fastslår de. Og pointerer, at man ikke skal gøre forskel, når man »yder det samme og har relativt set de samme roller«. »Det er altid godt at udfordre hinanden. Men altid med respekt for hinanden, for vi ved, at vi skal ende med at blive enige. Og det gør vi også.« Deres yngste bror, Andreas, er ikke inde over driften i Hans Just. Hans domæne er ejendomsselskabet.»Han har en stor passion for historie og har læst økonomi og historie. Han er den »kloge« af os tre. Vi andre er autodidakte. Vi har lært forretningen at kende fra bunden,« siger Peter Just Karberg.Mesterlære er nok mere dækkende. Uddannelsesforløbet var skruet sammen af deres far, som fædrene før ham havde gjort det i familien. Handels-og sprogkundskaber - og ikke mindst skulle poderne opbygge relationer til firmaets leverandører.Sjette generation er også på vej ind i familievirksomheden.Thomas Just Karbergs ældste søn, Frederik, er i lighed med sin far og sin onkel begyndt som sælger - key account manager i virksomheden.F amilien er med en formue på 1,9 mia.kr. placeret som nummer 55 på Berlingske Business Magasins årlige opgørelse fra september over landets 100 rigeste familier.Hemmeligheden ved at kunne navigere i en familievirksomhed er en dyb respekt for hinanden. »Hvis den er der, er det nemmere at være fælles om at drive virksomheden videre, men det er også nemmere familiemæssigt.Og så skal man ikke være bleg for at ansætte nogle, som er klogere end en selv, fordi man har ikke alle kompetencer,« siger Thomas Just Karberg.»Vi er drevet af fire værdier: relationer, ansvarlig og troværdig, købmandskab og engagement.Og ikke mindst at det er vigtigt at bevare en ydmyghed over for sine omgivelser.« En anden grund til, at familieejerskabet trives, skyldes ifølge brødrene deres fars generøsitet og rummelighed. I det traditionsrige familiefirma træder man nemlig til side i tide, så de yngre kræfter kan udnyttes til det fælles bedste. Deres far har ikke trumfet sin vilje igennem eller villet bestemme, da brødrene i sin tid overtog lederskabet.»Han har respekteret os, selv om han ikke nødvendigvis altid var enig med os. Han sagde: »I er næste generation. Hvis I synes, det er det rigtige sådan, så skal I gøre det«,« siger Thomas Just Karberg.Storebror Peter mener, at det givetvis hænger sammen med, at han ikke var grundlægger af virksomheden, men at han overtog den, ligesom de har gjort. Han vidste, hvordan det var, men ikke mindst var han sig bevidst, at han kun havde den til låns.Selv om de som brødre »taler med én stemme« og ligner hinanden, er de også forskellige.Lillebror Thomas Just Karberg er den mest risikovillige og ekspansive af de to. »Den, der træder på speederen«, mens storebror Peter »trækker fredeligt i bremsen«. Netop derfor er »vores samarbejde så fantastisk, og derfor kan vi i fællesskab træffe de rigtige beslutninger,« siger Thomas Just Karberg.Den bemærkning tilhører åbenbart de »lidt overmodige«, for fluks banker brødrene unisont tre gange under bordet.Og så skal man ifølge storebror Peter også huske på: »Det er ikke kvantefysik, vi beskæftiger os med. Vi sælger sprut. Når vi skal til Roskilde, så kører vi direkte til Roskilde og ikke over Tversted i Nordjylland.« Deri ligger en af grundene til deres succes, mener han. Men måske har det også »været en fordel ikke have en lang uddannelse. Vi har ikke kunnet hænge alt op på komplicerede teorier,« siger Peter Just Karberg.»For de næste generationer bliver det anderledes.Vi er vokset op i virksomheden, det er kommet gradvist. Der stilles helt andre krav i dag end for 35 år siden. I dag er vigtigt at få sig en uddannelse.« Peter Karberg smiler, hæver skuldrene og siger uden malice: »Vi kunne næppe få et job andre steder i dag.« F emte generation er godt i gang med at tilrettelægge, hvad der skal ske fremover for virksomheden, som de håber i mange år stadig vil være familieejet.De er enige om, at 26-årige Frederik Just Karberg ikke skal repræsentere sin generation alene.Hvem det bliver, ved de endnu ikke. Men de er enige om, at det er vigtigt at bevare ejerskabet.De mange facetter af, hvad der skal til for bevare ejerskabet, drøfter de tre brødre på familiemøder fire gange om året.I den sammenhæng er »den gensidige respekt« for hinanden i familien central og nøgleordet til fremtiden, hvor færre bliver en del af det aktive ejerskab, og flere bliver passive aktionærer.»Dengang vi begyndte, var vi tre brødre, der skulle tage over efter vores far. I vores generation er der syv børn, der skal arve os. Det gøredet mere komplekst.« Og derfor - når et af deres børn viser interesse for at arbejde i Hans Just - bliver de taget i ed på, at de vil tage hensyn til deres fætre og kusiner.»Vil eller kan de ikke det, er de ikke egnede til at komme ind,« siger Thomas Just Karberg.»I mange virksomheder lykkes det ikke. Vi er en proces, hvor vi arbejder med næste generation, så de forstår værdien af det, der er skabt.« »De, der arbejder aktivt i Hans Just, skal forstå, at de ikke kun arbejder for sig selv, men også for deres fætre og kusiner. Er der overskud, så tilfalder det også fætrene og kusinerne.Det går naturligvis begge veje. De passive aktionærer skal også forstå, at de ikke får løn hos Hans Just, fordi de ikke er ansat i virksomheden, de får et afkast, fordi de er aktionærer.« »Vores børn er opdraget til at være ydmyge, flittige og beskedne. Akkurat som vi er opdraget.Derfor er de godt rustet,« siger Thomas Karberg Just.Storebror Peter tilføjer: »Når tid er, skal Thomas og jeg skubbe til hinanden, justere horisonten og overlade stafetten til den næste generation.« »Man kan ikke leve af fortiden og ikke betale regninger med historiebøger. Det er fremtiden, det handler om.Ligesom man kun kan håbe, den næste generation lærer, hvordan den skal agere og håndtere en familievirksomhed. Kun tiden kan vise, om det lykkes.« Og så banker de to brødre igen enstemmigt i bordet.vv@berlingske.dk Man kan ikke leve af fortiden og ikke betale regninger med historiebøger. Det er fremtiden, det handler om. Peter Just Karberg Det er ikke kvantefysik, vi beskæftiger os med. Vi sælger sprut.Peter Just Karberg.Fakta: STAMTRÆET1. generation: Hans Just (1840-1912), gift med Camilla Theodora.2. generation: Poul Just (1877-1958), gift med Ingeborg Barbara.3. generation: Peter Karberg (1909-1986) gift med Kirsten Ingeborg Just.4. generation: Flemming Just Karberg (1937-), gift med Hanne Karberg.5. generation: 55-årige Peter Just Karberg, gift med Maria.53-årige Thomas Just Karberg, gift med Marianne.49-årige Andreas Just Karberg, gift med Andrea.6. generation: Peter Just Karbergs datter, Camille, 23 år, og sønnen Holger på 20 år.Thomas Just Karbergs tre sønner; Frederik, 26 år, Gustav, 24 år, og William, 22 år.Andreas Just Karberg børn; Albert, 18 år, og Alice, 16 år.
Danmarks ældste vin-og spiritusfirma, Hans Just, er en historie om iværksætteri, der er blevet destinationen for en hel families livsgerning i fem generationer. Brødrene Peter og Thomas Just Karberg giver indblik i, hvordan arven forpligter, og hvilke tanker de gør sig om, at deres børn i sjette generation er på vej ind i familieklenodiet.
56 helt nye humørikoner er dette efterår på vej til din mobiltelefon - og i denne uge blev de offentliggjort. De tæller blandt andet en broccoli-emoji, en blå dinosaur, en curlingsten, en sandwich, en zebra, en UFO, et kønsneutralt ansigt samt feer, alfer, troldmænd og en kvindelig - såvel som en mandlig - havfrue.Men hvem har i grunden brug for at sende en broccoli og en curlingsten til sine venner? Moderne Tiders SOME-analyseenhed MOTI-SOME har nærstuderet markedet for danske emojis. Ud fra en stor brugerundersøgelse præsenterer vi her de 15 humørikoner, der i virkeligheden er brug for, hvis vores mobile kommunikation skal gøres bedre.

Næppe nogen dansker har været drevet af så højtflyvende drømme som Peter Madsen.Drømme, der burde være kulmineret i et forrygende liftofftil kanten af rummet med ham selv stolt stående i snuden af sin egen amatørraket. Og til umådelig applaus fra en beundrende verdensoffentlighed.Nu synes de himmelske drømme i stedet at være endt på bunden af Køge Bugt - sammen med en drabssigtelse. Og det længe ventede bifald er i offentligheden erstattet af følelser, der rækker fra dyb undren til direkte afsky.Det hele tog en enkelt nat. En skæbnesvanger augustnat, hvor Peter Madsen på ukendt vis forårsagede den 30-årige svenske journalist Kim Walls død på en rummelig ubåd, som han selv har stået i spidsen for byggeriet af.Hvorefter han ifølge sin egen forklaring kastede liget i havet og dernæst angiveligt bevidst sænkede sit ellers elskede fartøj »UC3 Nautilus«. Men hvem er han, den 46-årige raket-og ubådsbygger? Det muligvis mest sigende, der er formuleret om ham, står i forordet til journalisten Thomas Djursings selvudgivne og aldeles glimrende portrætbog »Raket-Madsen« : »Historien om Peter Madsen er fortællingen om en mand uden stopknap.« Samt - bør man tilføje - en kompromisløs mand drevet af en passion så grænseløs, at den lige siden barndommen har kostet ham venskaber på stribe. Og i tilgift skaffet ham beundrere og støtter den halve klode rundt.Thoms Djursing uddyber: »Da jeg skrev bogen, ville mange af hans tidligere bekendte slet ikke sige noget som helst om ham. Mange hader ham og vil intet have med ham at gøre. Nogle føler vitterligt, at deres liv er blevet ødelagt af at skulle have haft så meget med ham at gøre.« Men forfatteren tilføjer, at talrige mennesker samtidig er blevet stærkt tiltrukket af Madsens indiskutable karisma og evne til at få folk til at drømme om noget langt større end otte til fire-jobbet og frikadellestegningen derhjemme.Om rejser til rummet og dyk til havets bund i store, hjemmelavede ubåde.BarndomsrodKimen til Peter Madsens lidenskab bliver lagt tidligt i barndommen, muligvis som en flugtmulighed fra hverdagens bekymringer.Hans barndom var med Thomas Djursings ord »noget rod«. Forældrene skændes, og da Peter er omkring seks år, finder moderen en ny mand. Knægten følger med sin mor, men det tumultariske liv med hendes nye kærlighed og tre halvbrødre fungerer ikke. Derfor flytter Peter efter et par år hjem til sin aldrende tømrerfar, der ofte underholder ham med fortællinger om raketter og rejser til Månen.Knægten drages af himmelrummet og begynder at eksperimentere med hjemmelavede brintballoner og krudt til raketter. I de evigt skiftende skoler og klasser opfattes han som en nørdet fessortype.Han deltager ikke i fester og har næsten ingen kammerater. Og hjemmet med en stadigt svagere far i 70-årsalderen må han i stigende grad selv tage sig af - med rengøring, tøjvask og madlavning til følge. Til gengæld fordyber han sig allerede i folkeskolen i raketvidenskaben i en grad, der kalder på dyb respekt. Det handler om at nå »ekstreme højder«, som han tidligt formulerer det.Han bliver gode venner med Tivolis erfarne fyrværkerfamilie, han interviewer ingeniører om raketbrændstoffets kemiske hemmeligheder, og han eksperimenterer på livet løs, ofte med fare for sig selv og omgivelserne til følge. Men det er i den københavnske raketklub DARK, at eksperimenterne for alvor får vinger for den nu unge gymnasieelev. Dog ikke uden omkostninger. Thomas Djursing beretter: »Folkene i DARK kan ikke følge med i hans vildere og vildere ideer. De ser raketterne som et hyggeligt fritidsprojekt. Men Peter har ikke fritidsprojekter. Han har kun projekter, og de fylder alt. Så i DARK ender man med at hade ham. Som man sagde dengang i klubben: »Hvis du siger hans navn, går sprinkleranlægget i gang«.« Det lykkes aldrig for Peter Madsen at færdiggøre en formel uddannelse. Men han tager svejsekurser for at lære at svejse raketdele sammen, og han tager en del af en ingeniøruddannelse, bl. a. for at lære noget om ubåde, som han parallelt fatter interessere for.Han lever fra hånden til munden og med støtte fra mennesker, organisationer og virksomheder, der drages af hans ekstreme lidenskab, dygtighed og jernhårde vilje til at få vilde ideer til at materialisere sig.Hans første ubåd er en lille tomandsbåd med navnet »Freya«, som søsættes i 2002. Den følges af den noget større »Kraka«, og undervandsdrømmen kulminerer i 2008 med søsætningen af verdens dengang største amatørubåd, den næsten 18 meter lange »UC3 Nautilus«, der er designet til at kunne dykke op mod en halv kilometer ned i dybet.Vild vovehalsSamme år stifter han med arkitekten Kristian von Bengtson den organisation, der for alvor giver raketdrømmene brændstof, Copenhagen Suborbitals.Deres mål har potentiale til at skrive verdenshistorie. De ønsker at blive de første amatørraketbyggere i verden, som kan sende en bemandet rumkapsel til atmosfærens ydergrænse i ca. 100 kilometers højde og sikkert tilbage igen.Og vovehalsen, der melder sig frivilligt til at stå oprejst i en rumdragt i rakettens smalle kapselsnude under den farefulde fremtidige opsendelse, er - naturligvis - manden uden stopknap: Peter Madsen.Draget af ikke mindst Madsens ildhu strømmer rumentusiaster fra Danmark og udlandet til Copenhagen Suborbitals summende hangar på B&amp;W-grunden på Refshaleøen i København.Der udvikles, testes og eksperimenteres med raketbrændstoffer, og den foreløbige kulmination indtræffer 3. juni 2011 i farvandet øst for Nexø på Bornholm.Under stor jubel har Madsen skubbet den ni meter lange raket Heat 1X på en flydende platform fra København til Nexø ved hjælp af »Nautilus«. Synet er nærmest ærefrygtindgydende.Og endnu mere storslået bliver det, da den tonstunge raket i et brøl løfter sig næsten tre kilometer op over Østersøen. Billederne går store dele af verdenspressen rundt.Temperamentsfuld og urimeligMen mindre end tre år senere skilles Madsen og Copenhagen Suborbitals. Forklaringen er med Madsens egne ord hans »temperament og urimelighed« i kombination med såvel hans egne som von Bengtsons »primadonnanykker«. Derefter eksisterer der to danske amatørraketprojekter, for ved hjælp af midler fra den norske millionær Georg Poul Artmann stiftes i 2014 det konkurrerende Raketmadsens Rumlaboratorium ApS med Peter Madsen som direktør.Her har Madsen siden arbejdet på at udvikle en større fastbrændstofraket ved navn Alpha.Men det mest opsigtsvækkende har nok været udviklingen af en »centrifuge«, som med en påspændt og tændt raketmotor har slynget rumtentusiasten rundt og rundt med voldsomme G-kræfter. Ganske enkelt for at vænne ham til den ekstreme acceleration i en rumraket.Efter planen skulle Alpha-raketten have været prøveopsendt fra Østersøen ud for Bornholm i weekenden 25.-26.august. Og Madsens kære Nautilusubåd - som han ikke formelt ejer - skulle have skubbet raketten på en platform fra Refshaleøen og til Bornholm.Nu ligner det i stedet den største fuser i Madsens på alle måder ekstreme liv.lha@berlingske.dk Fakta: BLÅ BOG Peter MadsenDansk opfinder med speciale i raket-og ubådsudvikling.Født: 12. januar 1971.Uddannelse: Studentereksamen. Ingen afsluttet videregående uddannelse.Gift, ingen børn.Initiativtager til udviklingen af ubådene »Freya«, Kraka« og »UC3 Nautilus«. Medstifter af raketselskabet Copenhagen Suborbitals (2008).Siden 2014 direktør for Raketmadsens Rumlaboratorium ApS.Vandt i 2013 Breitling Milestone Trophy for sin pionerindsats inden for udvikling af amatørraketter.Har talrige gange optrådt i danske og udenlandske medier.Blev 11. august i år sigtet for drab på den svenske journalist Kim Wall.Rettelse 24.08.2017:I et portræt af Peter Madsen i avisen onsdag med titlen »Manden uden stopknap« skrev vi, at »Peter Madsen på ukendt vis forårsagede den 30-årige svenske journalist Kim Walls død«. Det er der ikke belæg for at skrive. Der skulle rettelig have stået, at der ifølge Peter Madsens egen forklaring skete en ulykke om bord på ubåden, som på endnu ukendt vis forårsagede Kim Walls død. Berlingske beklager fejlen.
Opfinderen Peter Madsen har livet igennem været drevet af en passion så grænseløs, at den har kostet ham venskaber på stribe. Vi tegner et portræt af den drabssigtede ubådskaptajn.
Woody Allen har ikke særlig høje tanker om sig selv som musiker. Den 81-årige amerikanske filmskaber, skuespiller og komiker har spillet klarinet, siden han var 15 år gammel - og han elsker det - men allerede tidligt måtte han erkende, at han nok aldrig blev professionel.»Jeg havde ikke talentet til at kunne leve af at spille,« siger han i telefonen fra sit hjem i New York.»Det gik op for mig, at jeg havde talent for komik, men ikke for musik.« Derfor kan det måske også overraske, at Allen gennem de seneste mange år faktisk har givet koncerter sammen med sit jazzband, Woody Allen &amp; His New Orleans Jazz Band.Når de kan - og Allen ikke laver film - spiller de en gang om ugen på The Carlyle Hotel i New York, og lige nu er de på en Europa-turné, der i næste uge bringer dem til København og Copenhagen Jazzfestival.Men, som instruktøren selv siger, »jeg har en stor kærlighed til musikken.Sammenlignet med de andre mennesker i mit band og sammenlignet med de klarinettister, der spillede og stadig spiller den slags musik - Sidney Bechet, Albert Burbank, Alan Barnes - er jeg dog ikke nogen særlig god musiker. Jeg er ikke i deres klasse. Jeg er ligesom en weekendtennisspiller, der kan slå til en bold og spille en lille smule.Men det er så også det. Det, der gør, at jeg kan klare mig, er, at jeg har en uforfalsket entusiasme for musik.Jeg elsker det. Jeg formår bare ikke at forvandle den passion til stor musikalsk følelse på hornet. Jeg har det simpelthen ikke i mig.«.Spiller for sig selvSom navnet antyder, Woody Allen &amp; His New Orleans Jazz Band, er det meget traditionel New Orleans-jazz, som Woody Allen og hans band spiller.Det er den musik - spillet af musikere som Sidney Bechet, Louis Armstrong og Jimmie Noone - Allen er vokset op med, og som han stadig nyder mest at lytte til, selv om han da også lytter til meget andet, det være sig swing, bebop, klassisk og The Great American Songbook med populære komponister og sangskrivere som George Gershwin, Irving Berlin og Cole Porter. Nyere og mere avanceret bliver det dog ikke, understreger han.»Vi spiller for os selv,« siger Allen, der godt kan lide at turnere, bare det ikke bliver for tit. Han var sidst i Danmark med sit orkester i 2011.»Vi er meget dedikerede til traditionel New Orleans-musik, og vi fjoller ikke rundt eller forsøger at lefle for publikum. Vi spiller det autentiske New Orleans-jazzrepertoire.Det er sjovt for os, og hvis folk kan lide det, bliver det kun endnu mere fornøjeligt for os. Vi begyndte med at spille hjemme hos os selv, ligesom nogle, der spiller tennis eller poker en gang om ugen. Vi spiller for sjov. Da det så blev foreslået, at vi skulle spille for et publikum, prøvede vi det, og folk kom, og vi begyndte at spille nogle koncerter.Men vi spiller for vores egen fornøjelses skyld.« Det handler ikke om at holde arven fra New Orleans i live, forklarer Woody Allen, men han medgiver gerne, at lige præcis den form for jazz ikke har så stort et publikum.»Mine medmusikere og jeg forelskede os bare alle i New Orleansmusikken,« siger han, »på samme måde, som mennesker verden over har forelsket sig i forskellige stilarter.Man kan bevæge sig fra land til land og finde en masse mennesker, der holder af bebop eller swing eller klassisk musik eller opera. New Orleans-musikken har et lille, dedikeret publikum i Japan, Israel, Europa og USA. Lad os sige, at vi kom til København og spillede fem aftener i træk - så ville vi nok meget hurtigt løbe tør for publikum. Men der er nok mennesker, der kan lide New Orleans-musik, til, at vi kan spille en enkelt aften.«.Personlig beslutningMusik gennemsyrer alle menneskers liv, og alle er afhængige af musik, mener Woody Allen, der også bruger den musik, han selv godt kan lide at lytte til, i sine film, hvad enten det er Gershwins »Rhapsody in Blue« i Manhattan (1979), 1930' ernes popmusik i Radio Days (1987) eller en lange række klassikere sunget af skuespillerne i hans hidtil eneste musical, Everyone Says I Love You (1996). Og for ham er det den sjoveste del af det at lave film: At finde den rigtige musik, når det første gennemklip af filmen er klar.»Det er meget instinktivt,« siger han.»Jeg ser på en scene, og mit instinkt fortæller mig, hvilken slags musik jeg gerne vil høre bag scenen. Jeg forsøger mig så med et stykke musik - jeg kigger min pladesamling igennem, vælger en plade og spiller den sammen med scenen. De fleste scener råber på et bestemt stykke musik - ja, nogle gange råber de på ingen musik.Men musikken er ment som et supplement, og det er en personlig beslutning for mig.« Derfor foretrækker Allen også at finde allerede eksisterende musik, han kan genkende sig selv i, end at bede en komponist om at komponere ny musik, der skal lyde som alt det gamle.»Jeg kan godt lide at bruge musik, der i højere grad udtrykker mig, end et nyt score måske ville. Jeg kan godt lide, at jeg kan udtrykke mine følelser i en scene gennem mit valg af musik. Jeg kan godt lide, at jeg selv kan kontrollere det, og det bliver en slags personligt statement i filmen, som jeg kan stå inde for.«.Musik som krykkeEt af Woody Allens store forbilleder, den svenske filminstruktør Ingmar Bergman, brugte slet ikke musik i anden halvdel af sin filmkarriere. Det var barbarisk, syntes han.»Og det fravær af musik sørgede han selvfølgelig for at manipulere på en meget effektiv facon. Det var et positivt kunstnerisk udtryk for ham,« siger Allen, der bestemt ikke har det på samme måde. For ham er musikken meget vigtig.»Jeg kommer fra en anden tradition.Musikken er et værktøj, som jeg kan bruge til at skabe de følelser, jeg vil have i filmen. Hvis jeg nægtede mig selv at bruge musik, ville det være som ikke at bruge dialog. Hvis man vil være purist, kan man lave en stumfilm.Men sådan har jeg det ikke. For mig er film dialog og billeder og musik - en kombination af mange ting. Når jeg laver en periodefilm, genskaber musikken en nostalgisk atmosfære.Hvis jeg laver en romantisk eller en komisk film, kan musikken supplere en scenes komiske energi. Eller hvis det er en dramatisk scene med et mord, kan musikken understrege dramatikken - som da jeg lavede Små og store synder og brugte en af Schuberts strygekvartetter.« Allen erkender dog også, at musik godt kan bruges som en krykke i en mindre stærk film - det har han selv gjort: »Hvis jeg har skudt en scene eller en sekvens af filmen, som ikke fungerer så godt, så kan det rigtige stykke musik dække over en række synder eller give det en energi, jeg ikke har fortjent, når det kommer til mit manuskript eller min iscenesættelse.Musikken ordner det for mig.Ja, jeg har indimellem brugt det som en krykke. Forhåbentlig ikke for tit.«.cmc@information.dk 
Woody Allen, der i næste uge giver koncert på Copenhagen Jazz Festival med sit jazzband, elsker musik, og han nyder både at lytte til og spille musik og ikke mindst finde de rigtige musiknumre til sine film. Information har talt med den amerikanske filmskaber, der siger, at hans musikalske talent på ingen måde er lige så stort som hans kærlighed og entusiasme.
En af dine mange akrobater i Cirque Du Soleil er canadiske Cedric Belisle på 27 år. Han har siden 2009 været en del af underholdningsimperiet.Som barn så han et show og vidste med det samme, at han en dag ville være en del af det magiske univers, Cirque Du Soleil repræsenterer.Han indledte sin karriere som springgymnast, men kunne ikke lide konkurrencedelen, han følte altid, at hans præstation kunne blive bedre, og det stressede ham. Så da den verden blev for meget for ham, skrev han en ansøgning til Cirque Du Soleil. Han kom til en optagelsesprøve og kort tid efter skrev han under på en kontrakt. »Den dag jeg fik nyheden, tog jeg direkte hen til min mors arbejdsplads og fortalte hende nyheden, hun begyndte med det samme at græde af glæde. Derefter kørte jeg hen til min fars arbejde og overbragte nyheden til ham, han blev ovenud lykkelig på mine vegne,« fortæller Cedric Belisle stolt.Væk fra familienNoget af det hårdeste ved at rejse rundt er at skulle være væk fra venner og familie i lang tid ad gangen, men afstanden er ikke en hindring for at holde kontakten.Hver søndag har de kontakt via skype.»De er glade og stolte på mine vegne,« forklarer han.Alle artister er i samme båd, og derfor er alle gode til at bruge hinanden, LØSNINGER til opgaver side 30: Nem: 16, Mellem: 79, Svær: 33 som de ville bruge deres familie.Om fremtiden kan Cedric kun fortælle, at han har tænkt sig at blive ved med at være en del af Cirque Du Soleil, eller i hvert fald så længe det giver mening for ham. På et tidspunkt kunne han godt se sig selv få en familie, og slå sig ned. Men ikke endnu.sanr@bt.dk 
CIRKUS Royal Arena på Amager har det sidste par dage huset den canadiske cirkustrup Cirque Du Soleil.
Et stille »årh« lyder nede fra et af de hvide borde i klasselokalet. Victoria og Ida står ved katederet, og det er deres fremlæggelse, der har fået en af klassekammeraterne til at komme med udbruddet. Victoria har nemlig lige fortalt, at Dansk Folkeparti vil sænke den kriminelle lavalder »helt ned til 12 år«, og at partiet vil have indført en ungdomsdomstol.»Det mener de, fordi man skal lære at tage ansvar for sine handlinger, og det kan man lige så godt lære i en lav alder«, siger 14-årige Victoria.Det er hårde ord i en 8.-klasse, der primært består af 14-årige unge.De godt 20 teenagere i 8. Ørsted - opkaldt efter den danske fysiker H. C. Ørsted - på Ørestad Skole i København står på tærsklen til det voksenliv, der om få år vil give dem et væld af muligheder, som de ikke har haft før: De kan blandt andet begynde at tage kørekort, de får stemmeret, og de får retten til at stifte gæld.Særligt det sidste kan komme som en ubehagelig overraskelse for unge, der er vant til at få lommepenge og hverken skal betale for kost eller logi.Faktisk mener kun lidt over hver anden forælder, 55 procent, at deres børn har en finansiel forståelse, der svarer til deres alder, viser en ny rundspørge, som bankernes interesseorganisation, Finans Danmark, har lavet.1 ud af 20 unge i RKIDerfor skal danske unge blive bedre rustet til den økonomiske fremtid, de står over for, mener Finans Danmark, der i dag for fjerde gang lancerer Pengeuge på 900 skoler med 31.000 deltagende elever.»Når børn fylder 18, får de ret til at stifte gæld. Det er en helt naturlig ting, hvis man vil købe hus, have et studielån eller andet. Men vi ser desværre også mange eksempler på, at børn ikke kan styre deres gæld, og det kan have meget alvorlige konsekvenser«, siger Mads Rørvig, der er chef for public affairs i Finans Danmark og ansvarlig for Pengeuge.»Hvis en 20-årig bliver registreret som dårlig betaler, kan man ikke få lov til at låne til de ting, man gerne vil have, og det får betydning for den måde, man gerne vil leve sit liv på«, siger han.I 2016 var hver 20. ung mellem 18 og 30 registreret som dårlig betaler i skyldnerregistret RKI.Det er derfor, 8. Ørsteds samfundsfagslærer, Daniel Bendixen, har tilmeldt sin klasse til Pengeuge. På onsdag får klassen besøg af Toke Anderberg, der er bankrådgiver i Jyske Bank, og som i halvanden time vil stå for undervisningen.»Jeg hører så meget i medierne om unge, der tager sms-lån og kviklån, og i ' Luksusfælden' (program på TV3, red.) ser jeg voksne, der ikke engang har styr på økonomien. Så jeg synes, det er vigtigt, at eleverne får en god viden med i bagagen herfra«, siger Daniel Bendixen, da han har sendt eleverne ud i grupper for at læse og besvare spørgsmål om velfærdspolitik.Ude på gangen sidder 14-årige Elif og Josefine ved et højbord og læser. Elif nikker mod sin veninde, da Politiken spørger, om penge betyder meget for de to.»Det gør det for mig«, siger Josefine.»Jeg har to fritidsjobs i Message og i Søstrene Grene. Jeg tjener cirka 5.000 kroner.3.000 sætter jeg ind på en opsparing, og resten bruger jeg på det, jeg har brug for«, siger hun.De penge skal blandt andet bruges til en Justin Bieber-koncert og til at shoppe »og lave alt muligt grineren«, når klassen om lidt skal på studietur i London.Elif har ikke noget arbejde, men får 500 kroner om måneden i lommepenge.»Jeg bruger rigtig mange penge på mad. I frikvartererne, efter skole, i weekenderne«, siger hun.Ved et andet bord på gangen sidder 14-årige Sofus og Christian.»Jeg tænker meget på, hvad jeg køber«, siger Sofus. »Der er mange, der går ned i Netto i pausen. Det er hyggeligt nok, men det, synes jeg, er spild af penge. Jeg har ikke brug for alt det slik«. »Man har jo sin egen madpakke«, siger hans ven Christian. Han sparer lige nu op til et tv på sit værelse og vil helst ikke låne pengene af sine forældre.»Så jeg må lave ekstra pligter«, siger han.Forældrene skal på banenIfølge Sofie Münster bliver forældre ofte »ret akavede«, når deres børn spørger om penge. Hun er stifter af onlinemagasinet Nordic Parenting og er en del af Pengeuge, hvor hun baseret på den seneste forskning guider forældre til, hvordan de kan tale med deres børn om økonomi. I stedet for at affeje børnene, hvis de for eksempel vil vide, hvorfor en af deres venner har noget tøj eller en telefon, de ikke selv har, mener hun, at man skal gå ind i dialogen med børnene ved at spørge: Hvorfor spørger du? »Det er en fantastisk anledning til at tage en snak med børnene om, at det ikke nødvendigvis er, fordi man ikke har råd, men fordi man vælger at prioritere anderledes, eller fordi man synes, at barnet selv skal spare op. Der kan være en million grunde, som børnene bør få indsigt i, for så lærer de jo at forholde sig til, hvordan man prioriterer, og hvordan man kan få de ting, man gerne vil have«, siger Sofie Münster.Hun mener, at man skal give børnene ansvar for penge, og spørger man de unge i 8. Ørsted, vil de også helst have deres egne penge. Inde i klasselokalet sidder 15-årige Ida og 14-årige Victoria og Mille og arbejder på opgaven om velfærdspolitik.»Det er en meget beroligende følelse at have styr på sine penge«, siger Ida, mens et metrotog passerer shoppingcentret Field's uden for vinduet. »Det er lidt en befrielse«, tilføjer Victoria.I går fortalte deres matematiklærer dem, hvorfor det er farligt at falde for et kviklån. Heller ikke deres forældre gider de låne penge af: »Man vil gerne selv tjene noget og kunne betale for sine egne ting«, siger Mille, inden Ida tilføjer: »Det er jo ikke rigtig en fed følelse at plage sine forældre«.frederik.buhl@pol.dk Der er mange, der går ned i Netto i pausen.Det er hyggeligt nok, men det, synes jeg, er spild af penge Sofus, 8. Ørsted.
PENGEUGE Kun hver anden forælder mener, at deres børn har tilstrækkelig forståelse for privatøkonomi. Det skal Finans Danmarks Pengeuge, der i dag begynder på 900 skoler, lave om på.
Hver dag svæver 46.000 biler ind og ud af København på en å af beton. I hovedstadens nordvestlige hjørne bugter en sekssporet betonvej sig i tredje sals høje og driver Hillerødmotorvejens summende trafik direkte ind mellem byens lejligheder.Bispeengbuen ligner intet andet i byen. Her er ingen cykler og motionsløbere, caféer eller legepladser.Her er ikke grønt og hyggeligt. Tværtimod. Her er biler, biler, biler og mindet om en tabt epoke, hvor cigarrygende ingeniører drømte armerede ståldrømme om monumentale superbyer.Under ' Buen', som den slet og ret hedder i folkemunde, er der fedtede brosten og gadebander, der sælger hash og futter knallerter af. Det er her, byens filmfolk søger hen, når de skal bruge et stykke rå asfaltjungleet skummelt mødested i en tv-serie eller en musikvideo med Nik og Jay. Her er gratis parkering, for ingen ved helt, hvem det har jurisdiktionen i ingenmandslandet mellem Frederiksberg og København.Buen er noget særligt - og netop derfor udspiller værdikampen om byen sig her.Sagen er den, at Bispeengbuen hurtigst muligt skal renoveres for 125 millioner kroner - ellers ender den med at falde sammen. Men politikerne vånder sig ved tanken om at ofre så mange penge på »en øjenbæ«, som DF's spidskandidat i København, Carl Christian Ebbesen, kalder Buen.Så hvorfor ikke finde en håndfuld ekstra milliarder og erstatte betonen med en spritny tunnel? I sidste uge, skrev Ida Auken (R) og Jan E. Jørgensen (V) et fælles indlæg i Politiken med netop den pointe: Død over Buen, længe leve tunnelen! »Den er grim, den er er irriterende, den er i vejen, den støjer, og den er ubehagelig for naboerne,« siger Ida Auken.De fleste på Københavns Rådhus er enige. Den er »et støjhelvede« og »uden sammenligning det grimmeste sted i København«, lyder det fra henholdsvis Alternativet og De Radikale.Hovedstadens rød-grønne folkevalgte vil allerhelst helt sløjfe den brusende Åboulevard, som Buen munder ud i, og fritlægge den stille gamle å, som lige nu risler i rør under asfalten. Ud med biler og beton, ind med cykler, bænke, vand, luft og lys.Men langtfra alle deler den grønne vision.»I denne stadig mere konforme udørk af ensartethed er Bispebuen et åndehul,« skrev debatredaktør på Weekendavisen Søren K. Villemoes i sidste uge på Facebook, da han havde læst tunnel-indlægget i Politiken.»Et friskt pust af diesel, indkapslet i en dejlig, utryg ramme af beton med masser af god skygge og små skumle hjørner midt i et overoplyst helvede af grønhed, køkken-alrum, termoruder fra gulv til loft, parkourbaner og street food-boder () Jeg ved ikke, om der er nogen sjældne padder under den. Men et truet, unikt og sårbart habitat er der i hvert fald tale om. Ik' rør Buen!« Opråbet fik prompte like-opbakning fra en bemærkelsesværdigt broget skare af meningsdannere: liberale uden tro på statsmagten, venstreorienterede uden fidus til Richard Floridas kreative kapitalisme og kulturkonservative uden lyst til Morten Kabells grønne utopia.En slags grå blok.Bombetrusler mod BuenDebatten om Buen er debatten om byen. Om det gode liv. Og om mennesket. Intet mindre. Allerede da Bispeengbuen blev indviet i august 1972, hang hundredvis af vrede københavnere over altankasserne og viftede med sorte protestflag. Der var underskriftindsamlinger og sågar en bombetrussel.Buen skulle være første skridt i en »generalplan«, der lagde et gitter af motorveje ned over hovedstaden og samlede det hele i en storslået hovedvej langs søerne med tolv spor. Den daværende overborgmester med det symbolske navn Urban Hansen ville bygge Danmarks svar på Chicago - en pulserende metropol med højhuse og flyvende motorveje.Men københavnere ville ikke være med.Samme kamp stod i New York, hvor littaraten Jane Jacobs i sluthalvtredserne samlede Greenwich Village-borgerne til protest mod byens planlægningschef, Robert Moses, der ville pløje en motorvej tværs gennem deres kvarter. I både New York og København vandt borgerne. Bilerne skulle ud, og byen skulle ikke regeres af omnipotente samfundsingeniører - den ideologiske kurs for byplanlægningen har ligget fast siden.»Urban city i beton er ligesom ikke in for tiden,« som byhistoriker Allan Mylius Thomsen lakonisk bemærker.Det tør siges.Odense har netop omdannet sin gamle megavej Thomas B. Thriges Gade til en gågade, Aarhus har for længst genåbnet åen, og Købenavn etablerer supercykelstier, bilfri gader og grønne oaser over alt, hvor der er plads. En by moderne by skal være liveable og copenhagenized.Men måske er det blevet for meget af det gode.Måske er det gamle had til Moses og Urban kammet over, så vi nu er ved at bygge storbyer, der slet ikke er storbyer.Der er grønt hele vejen til EsbjergForfatteren Søren Ulrik Thomsen har efterhånden fremført sin kritik af den grønne, åbne by så mange gange, at han er blevet helt træt af at høre på sig selv - men han kan alligevel ikke lade være. For når man nu for fanden bare skal sidde syv minutter i et S-tog for at se grønne bakker hele vejen til Esbjerg, hvorfor skal København så også være grøn? Når kongeriget stort set ikke har rigtig storby, hvorfor så ikke værne om den smule, vi har? Ellers bliver Danmark én stor provinsby.»Bare man bruger ordet ' grøn', så hører al diskussion op, for grøn er altid bedre end ikkegrøn,« siger Søren Ulrik Thomsen i telefonen.En rigtig by er »kolossal, kompleks og kompakt«, mener han, og metropolens dunkle kroge kan give indbyggerne en svalende anonymitet. En frihed.»Jeg er meget imod den økologiske landsbyvision.I den klassiske storby er der anonymitet på en helt anden måde end i en provinsby, og der er en stor frihed i moderniteten. Andelsboligforeningen og den åbne by skaber et ' komme hinanden ved-samfund', som ændrer kulturen. Marxisterne har jo ret: Ejendomsforholdene definerer vores bevidsthed,« siger Søren Ulrik Thomsen, og man kan næsten høre ham ryste på hovedet i den anden ende af røret.»Men det er jo en tabt kamp, altså. Jeg har ikke lyst til at gentage mig selv, jeg vil bare hele tiden hævde, at det er mig, der er moderne. Det nuværende København er en totalt sentimental landsbyvision.«.Beton! Værsgo!For ti år siden traskede Frederik Birket-Smith ind på Frederiksberg Rådhus og bankede på en kontordør for at høre, om han måske måtte lave en musikfest under Bispeengbuen? Og jo, det kunne da nok godt lade sig gøre.»Det var meget nemmere, end jeg egentlig troede,« griner Frederik Birket-Smith, som nu har arrangeret Bas Under Buen i ti år - en årlig musikfestival med 10.000 deltagere.»Det er fedt, at byen kan noget forskelligt. Der er ikke særlig mange steder på Frederiksberg, hvor man kan spille højt og være rå,« siger han.»Buen er muligvis grim, men den er også fantastisk.Den er bombastisk og ekstrem. Den er så aggressiv og voluminøs, og den er bygget i en skala, man ikke bruger længere. Den er hardcore. Beton! Værsgo! Fuldstændig funktionalistisk. Ligesom grime-musik: Den kører bare derudad uden så meget pis.« Buen kan noget, som resten af byen ikke kan - den kan »vise os en anden del af vores historie«, som Albert Algreen-Petersen fra Arkitektskolens afdeling for kulturarv og restaurering siger. Og den kan give København et strejf af det »mørke, dunkle og ubehagelige, som også er en del af livet«. Men den type argumenter bider sjældent på modstanderne af Buen. Ida Auken kalder det »slumromantisk« og »nostalgi«. Det bedste ved København er tværtimod, at den er »designet i menneskelig skala«, som hun siger.Ingen ved, præcis hvad det ville koste at forvandle Buen til en tunnel, men det bør være muligt, tænker Ida Auken. Staten ville få en flot sum for grunden (Bispeengbuen er statens ejendom), man ville spare de 125 millioner kroner til renovering, og lejligheder omkring Buen ville stige i værdi, så boligskatterne ville dryppe ned i statskassen.»Jeg går ikke ind for en bilfri by, men for en fredeliggørelse af byen,« siger Ida Auken.»Og så er det jo ret let at ville bevare Bispeengbuen, når man ikke selv skal bo lige ved siden af den.«.cben@information.dk »Jeg er meget imod den økologiske landsbyvision. I den klassiske storby er der anonymitet på en helt anden måde end i en provinsby, og der er en stor frihed i moderniteten« Søren Ulrik Thomsen Forfatter »Jeg går ikke ind for en bilfri by, men for en fredeliggørelse af byen. Og så er det jo ret let at ville bevare Bispeengbuen, når man ikke selv skal bo lige ved siden af den« Ida Auken Politiker (R).
Bispeengbuen i København er grim og grå. En rigtig ' øjenbæ', mener politikerne, der lige nu står i kø for at rive den sekssporede betonvej ned. Men det skal være løgn, mener andre. En storby har brug for brutal beton og dunkle kroge. Mennesket lever ikke af parkourbaner alene. Lige nu står kampen om det gode byliv under ' Buen' - måske er det ligefrem en ny Amager Fælled-sag.
Voldsomme videoer af kvinder, der bliver tortureret og henrettet, er nogle af de ting, som politiet har fundet på en harddisk i forbindelse med ransagningen af Peter Madsens rumlaboratorium på Refshaleøen.Det kom frem under gårsdagens retsmøde i ubådssagen i Københavns Byret.- Vi har fundet links på Peter Madsens computer, der har ført til en harddisk med videoer med fetich, tortur og drab, sagde specialanklager Jakob Buch-Jepsen i retten og fortsatte: - Det er vores opfattelse, at der er tale om videooptagelser af ægte drab på kvinder, som er foregået ved halshugning, hængning og afbrænding.Ifølge anklagemyndigheden stammer optagelserne ikke fra Danmark, og de er ikke produceret af Peter Madsen.Jakob Buch-Jepsen vil ikke kommentere, om politiet har haft assistance fra udenlandsk politi til at fastslå, at videoerne var ægte.Ikke min ejendomPeter Madsen fulgte retsmødet via videolink fra Vestre Fængsel, hvor han sad sammen med forsvarsadvokat Betina Hald Engmark.- Jeg vil gerne præcisere, at både den computer og de flytbare medier, som er fjernet fra Raket-Madsens Rumlaboratorium, ikke er min ejendom. Det er ikke nødvendigvis mit. Der er en række personer, der har haft adgang til computer og flytbare medier, siger han og henviser blandt andet til en praktikant, som har haft adgang til værkstedet.- Jeg skulle måske tilføje, at der også er nogle af de mennesker, som har udtrykt interesse for de emner, siger Peter Madsen.Drabschef Jens Møller bekræfter, at man har kontakt til personerne i værkstedet, men han ønsker ikke at komme med detaljer fra afhøringen af dem.Stukket i underlivetUnder retsmødet kom det også frem, at den endelige obduktionserklæring ikke kunne fastslå en dødsårsag, men det kom frem, at Kim Walls torso var blevet udsat for adskillige knivstik.- Et stik på brystkassens forside og i alt 14 stik i underlivet.Disse er påført ' omkring dødens indtræden eller kort tid efter', det kan ikke konkretiseres nærmere, men der er næppe tale om timer', læste anklageren op.Han fortalte desuden, at parteringen af Kim Wall er foregået, efter hun er død.- På knoglestykkerne er der savespor fra savklinge, lød det var Jakob Buch-Jepsen, der tilføjede, at der på negleskrab og i nakken på Peter Madsen er fundet dnaspor fra Kim Wall.Peter Madsen har nu siddet varetægtsfængslet siden 11. august. Dommeren i Københavns Byret besluttede i går, at ubådsbyggeren fortsat skal sidde bag tremmer, mens sagen efterforskes videre.Her er Peter Madsens egne ord KLÆDT I ARMYGRØNT:I armygrøn jakke og med læsebriller sad Peter Madsen ved siden af sin advokat og fulgte forlægningen af de nye beviser fra et lokale i Vestre Fængsel.Selv om anklageren allerede fra start gjorde klart, at der ikke var tale om en decideret afhøring, så kunne ubådsbyggeren ikke holde sig tilbage med at komme med sin version af sagen.Gentagne gange hviskede han til sin forsvarsadvokat, inden han selv tog ordet.- Jeg vil altså gerne lige præcisere, lød det fra Peter Madsen, da hans forsvarsadvokat havde forholdt sig til sig en række af anklagerens hovedpunkter.Flere gange kiggede han over skulderen på forsvarsadvokaten og ned i papirerne for at følge med. Ellers sad han konstant og legede med en kuglepen, som han kørte gennem fingrene igen og igen.Peter Madsen tog til sidst ordet, inden at retsmødet blev afsluttet: - Jeg vil bare sige, at de ting, der kommer frem, handler om den sekundære sigtelse i mine øjne (sigtelsen om usømmelig omgang med lig, red.). Jeg har ikke set noget endnu, og jeg tror heller ikke, jeg kommer til at se noget, som beviser, at Kim Wall er død som følge af en overlagt handling. Jeg har set hende dø og set hende falde ned, sagde han.Dna-spor kan være forsvundet RETSMEDICINER:Biologiske spor var et af omdrejningspunkterne under tirsdagens fristforlængelse af Peter Madsen.Senioranklager Jakob Buch-Jepsen fremlagde resultater fra de retsgenetiske undersøgelser, der viste, at der var adskillige dna-spor fra Kim Wall på Peter Madsen.- At der er dna på den ene viser kun, at de har været i nærheden af hinanden, siger retsmediciner, vicestatsobducent ved Retsmedicinsk Institut, SDU, Peter Juel Thiis Knudsen til Ekstra Bladet.Han understreger, at han ikke har set obduktionserklæringen og kun kan udtale sig generelt.Peter Madsen har under hele sagen nægtet at have parteret Kim Wall. Tirsdag kom det frem, at politiet har fundet muskel, knogle og fedtvæv samt muligt hår og fibre på den kedeldragt, som Peter Madsen havde på i forbindelse med anholdelsen.Peter Madsens forsvarer, Betina Hald Engmark, argumenterede i rettet for, at hendes klient skulle løslades.Hun henviste til, at der ikke var fundet spor af Peter Madsens dna i Kim Walls underliv, ligesom der ikke var biologiske spor af Kim Wall på Peter Madsens penis.- Det kan være, at der har været sædceller, men at de er forsvundet. Det kan også være, de aldrig har været der.Det udelukker hverken samleje eller ikke samleje.- De biologiske spor kan være skyllet væk eller rådnet, siger retsmedicineren med henvisning til, at Kim Walls torso blev fundet efter længere tid i vandet.Skader kan skyldes ulykke FORSVARER:Nogle af de mærker, som Kim Wall havde i følge obduktionserklæringen, kan skyldes den ulykke, som ubådsbyggeren har fortalt om, og som forårsagede Kim Walls død.Det fremhævede forsvarsadvokat Betina Hald Engmark i går i retten.- Det kræver ikke den store lægelige baggrund at vide, at når man falder på den måde, han har forklaret, at Kim Wall faldt, så får man de skader, der er beskrevet, mener Betina Hald Engmark med henvisning til et blåt mærke, der er fundet på torsoens ene balde.Ikke mærkeligtOm de mange stiklæsioner, der er fundet, sagde advokaten blandt andet: - Skaderne på torsoen omhandler alene, hvad der er sket efterfølgende. Vi har altså ikke oplysninger i obduktionsrapporten, der understøtter, at Kim Wall er blevet dræbt af min klient. At der er fundet hendes dna på min klient er ikke mærkeligt, eftersom han jo har forklaret, at han har rørt ved hende, efter hun er død, siger hun.Peter Madsen har selv forklaret, at den svenske journalist døde som følge af en ulykke om bord på Nautilus, og at han efterfølgende begravede hende til søs, som det er formuleret i retsbogen.Fik luge i hovedetHun fik ubådens 70 kilo tunge luge i hovedet, da hun kravlede op gennem ubådstårnet og faldt ned med et åbent kraniebrud. Årsagen til, at Peter Madsen ikke slog alarm, var, at han gik i panik over situationen og så for sig, at hele hans tilværelse med projekter om ubåde og raketbyggeri styrtede sammen.- Raket-Madsen døde 10.august, sagde han sidst han var i retten og brugte udtrykket, at han var i ' suicidal psykose'.Han har dog benægtet at have parteret Kim Wall og siger, at hun var intakt, da han smed hende i vandet.Et andet gådefuldt punkt i den del af sagen er, at han har sagt, at han havde påsat kvindeliget et bælte med dele fra et topnøglesæt, han havde i ubåden.Men da torsoen blev fundet, havde den et bælte om sig, hvor der ikke var topnøgler, men påsat afskårne jernrør.Det er vores opfattelse, at der er tale om videooptagelser af ægte drab på kvinder.
En harddisk med videoer, hvor kvinder bliver halshugget, afbrændt og hængt, er fundet i Peter Madsens rumlaboratorium. Det er ikke kun min ejendom, siger Madsen.
Justitsministeriet får nu kritik fra flere sider for at lukke et tolkeudvalg, det selv nedsatte i 2014. I en skriftlig orientering til Udlændinge-og Integrationsudvalget i Folketinget henviser Søren Pape Poulsen (K) til Rigspolitiets vurdering af, »at tolkeydelser er fuldt udbudspligtige efter den nye udbudslov pr. 1. juli 2016«. Udvalget kunne godt have fortsat sit arbejde, men alligevel forklarer justitsministeren lukningen af det med, at tolkeopgaverne skal sendes i udbud.Udvalgets arbejde var at sikre kvaliteten på tolkeområdet, og ifølge Søren Pape Poulsens svar vil en udbudsrunde gøre netop det: »forbedre kvaliteten af tolkeydelser«. Det mener ministeren ligger fint »i tråd med formålet for tolkeudvalgets arbejde«. Men det argument »hænger overhovedet ikke sammen«, mener Tina Paulsen, lektor ved Institut for Kommunikation og Kultur på Aarhus Universitet.Hun udgav i 2012 en rapport om retstolkens rolle, der dannede grundlag for nedsættelsen af udvalget.»Papes begrundelse for at lukke udvalget er, at Rigspolitiet gør opmærksom på udbudsrunden. Men det er ikke et logisk argument. Udvalget skulle fokusere på kvaliteten af tolkning og være udkommet med en rapport allerede i 2014. Det her er et valg, en politisk beslutning, men det har intet med det arbejde, der er igangsat, at gøre. Og det har ingen relation til kvalitet,« siger hun.Et af medlemmerne i udvalget, retspræsident ved Retten på Bornholm, Henrik Engell Rhod, kalder det »overraskende« at udvalgets arbejde er afsluttet. Medlemmerne er ikke blevet forelagt den endelige beslutning, men har kunnet læse om den i ministerens orientering til Folketinget.Lavere lønningerI november 2016 skulle udvalget have holdt sit sidste møde, hvor der også skulle have ligget et udkast til en endelig rapport. Henrik Engell Rhod fortæller, at man blandt andet har drøftet mulighederne for en tolkeuddannelse og et kvalitetsløft efter norsk forbillede. Han mener, der er brug for et kvalitetsløft af området.Hensynet til en retssikkerhedsmæssig forsvarlig kvalitet af tolkning ved domstolene er afgørende og rækker videre end »hensynet til udfaldet af et udbud«. Tina Paulsen forudser desuden, at en udbudsrunde kun er med til at forværre »den i forvejen meget ringe kvalitet af tolkningen«. »Som følge af et udbud må man forvente lavere lønninger, hvilket sandsynligvis vil afholde nogle af de mest kvalificerede fra at arbejde som tolk, fordi de kan tjene mere andre steder. Tolkenes nuværende i forvejen alt andet end høje faglige status vil blive endnu lavere. Det er en negativ spiral.« Tidligere har Information skrevet om, at halvdelen af dansk-arabisk tolke i sundhedsvæsenet er inkompetente.Det lave niveau fører til fejldiagnosticeringer og fejlbehandlinger.Pape: ' Ikke tilfredsstillende'Tolkeudvalget, som var et internt udvalg under Justitsministeriet, havde til opgave at komme med en analyse af tolkeområdet, med henblik på at sikre øget effektivitet og kvalitet i tolkningen. Udvalget blev nedsat i 2014 og skulle oprindeligt være færdigt med sit arbejde ved udgangen af samme år.Men udvalget har flere gange udsat den endelige deadline. Senest skrev daværende justitsminister Søren Pind (V) i et svar til Folketinget fra november 2015, at »udvalgsarbejdet forventes afsluttet medio 2016«. Da Information i august skrev en artikel om udvalget, forelå der stadig ingen konklusioner.I den skriftlige orientering fra onsdag, erkender Søren Pape Poulsen, at arbejdet »ikke har været tilfredsstillende«. Ligesom Henrik Engell Rohd har Tina Paulsen siddet med til møde i udvalget, dog ikke som medlem, men som ekspert. Det var hendes »klare indtryk«, at man fra udvalgets side ønskede at opkvalificere tolkningen.»Skal deres arbejde så bare være spildt, fordi man nu vælger at lukke udvalget? Jeg tror, det handler om, at man fra ministeriets side ikke ønsker, at der internt i systemet kommer en anbefaling af, at der skal bruges penge på tolkeuddannelse og opkvalificering,« siger hun og kalder justitsministerens handling en »falliterklæring«. Justitsministeriet oplyser, at udvalgets arbejde vil flytte med over i en følgegruppe, som skal arbejde på udbudsrunden, som blev sat i gang i foråret 2017. Der vil ikke blive udgivet en rapport i forbindelse med afslutningen af udvalgsarbejdet.Trussel mod retssikkerhedenSiden 2014 har Enhedslistens integrations-og udlændingeordfører Johanne Schmidt-Nielsen stillet spørgsmål til Justitsministeriet for at følge op på udvalgsarbejdet. Hun kalder det et »meget sølle og magert resultat af godt tre års arbejde«. »Tolkning er afgørende for både retssikkerhed og patientsikkerhed.Uden ordentlig tolkning risikerer vi både fejl i politiets efterforskning, forkerte afgørelser ved domstolene og fejldiagnoser, som kan have meget alvorlige - nogle gange dødelige - konsekvenser.« Der findes ikke et offentligt tilgængeligt tolkeregister i Danmark.Ligesom der heller ikke findes en certificeringsordning eller en decideret tolkeuddannelse. Rigspolitiet har som de eneste et tolkeregister med cirka 3.000 tolke. Ifølge svaret fra Søren Pape Poulsen vil det register dog ikke længere blive brugt, når udbudsrunden træder i kraft.I Tolkeforeningen er medlemmerne de tolke, som i dag arbejder hos blandt andet politiet og domstolene.Formand Gösta Jönsson fortæller, at det altid har været Rigspolitiets politik »at bruge dyre og kvalificerede tolke«. Men han tror ikke, de kan styre bureauerne, som nu kommer til at overtage opgaven.Både han og Carina Graversen fra Translatørforeningen frygter en forværring i kvaliteten af tolkning, når opgaven skal sendes i udbud.»Rent administrativt giver det god mening, at et bureau står for kontakten mellem politi og tolke, frem for at politiet skal ringe den enkelte tolk op. Men man kan blive bekymret for, at de tolke med en tolkefaglig uddannelse vil blive fravalgt eller selv sige op, fordi de ikke kan leve af de cirka 200 kroner i timen, som er det, bureauerne betaler tolkene på sundhedsområdet lige nu,« siger Carina Graversen.»Der kan på ingen måde sættes lighed mellem kvalitet og udbudsrunde.Snarere tværtimod,« siger Carina Graversen, som desuden kalder ministerens lukning af udvalgt for »pinlig« og »spild af ressourcer«. Søren Pape Poulsen skriver i sit svar, at man forventer, at udbudsprocessen er færdig senest i 2019.Det har ikke været muligt at få et interview med justitsminister Søren Pape Poulsen.meba@information.dk Tolkenes nuværende i forvejen alt andet end høje faglige status vil blive endnu lavere.Det er en negativ spiral Tina Paulsen Lektor, Aarhus Universitet.
Justitsminister Søren Pape Poulsen lukker nu et tolkeudvalg, som skulle have afleveret en rapport i 2014, men som i 2017 stadig ikke har udarbejdet rapporten. Samtidig bebuder han, at Rigspolitiets tolkeopgaver skal sendes i udbud. Foreninger og eksperter frygter en forringelse af af kvaliteten.
Kan politikere blive klogere? Og vil eventuel ny viden, der strider mod deres opfattelse, få dem til at ændre holdning? Disse spørgsmål har en forskergruppe i Aarhus forsøgt at svare på ved at undersøge knap 1.000 danske kommunalpolitikers reaktioner. Resultaterne af deres undersøgelse er ret klare: Politikerne ser bort fra fakta, der strider imod deres holdninger.Også selv om mængden af fakta bliver større.»Man skulle tro, at en beslutningstager ville være tilbøjelig til at korrigere sine holdninger, når man udvider mængden af information, der klart peger i én retning. Men der sker faktisk det stik modsatte. De bliver mindre tilbøjelige til at fortolke informationerne korrekt, når der kommer mere af den - og det er i strid med, hvad vi forventede,« siger Martin Bækgaard, der er lektor ved Institut for Statskundskab ved Aarhus Universitet. Han står sammen med en gruppe kolleger bag undersøgelsen, der er blevet udgivet ved British Journal of Political Science.Resultaterne spiller ind i tidens debat om det postfaktuelle samfund og betydningen af følelser over for fakta i politik. En debat, der særligt er sat på spidsen i USA, hvor Donald Trump ser bort fra klimaforskeres anbefalinger og siden sin indtrædelse har lagt grund til begrebet ' alternative fakta'.Martin Bækgaard anerkender, at politik i høj grad handler om holdninger.Alligevel mener han, at der fra politisk hånd er grund til i nogle tilfælde også at lade sig lede af fakta.»Det nytter eksempelvis ikke at lave en folkeskole uden viden om undervisning eller klimapolitik uden viden om klimaet. Når vi skal vælge mellem forskellige alternativer, har holdninger en plads. Men det nytter ikke noget, at den temmelig sikre viden, vi har, slet ikke har en plads i diskussionen.«.ForudbestemtDe knap 1.000 lokalpolitikere blev i undersøgelsen bedt om at vurdere forskellige politiske forslag, efter at være blevet præsenteret for informationer om folkeskoler, hospitaler, vedligeholdelse af veje og genoptræning.Selv om dokumentationen pegede i én klar retning, fastholdt politikerne deres positioner.»Deres svar var meget afhængige af, hvilken partipolitisk holdning, de havde i udgangspunktet. Dem, der i forvejen var tilhængere af udlicitering og privatisering, mente, at de private var bedst, uanset om det var tilfældet ud fra informationerne eller ej, og også selv om de fik flere informationer,« siger Martin Bækgaard.Undersøgelsen viser desuden, at det gælder politikere fra både venstreog højrefløjen.Men det er ikke kun et problem blandt politikere. Forskergruppen har foretaget samme undersøgelse blandt almindelige vælgere, og her er de nået frem til samme resultat.Politikere er altså ' bare mennesker', der agerer ligesom borgerne. Alligevel siger Martin Bækgaard, at der er forskel på de to grupper: »Der, hvor vi alligevel kunne forvente en forskel, er, at politikerne er trænede i at blive præsenteret for store mængder information og viden - eksempelvis af deres embedsmænd.De sidder samtidig i en position, hvor man kunne forvente, at de i større omfang kan se sig fri af deres holdninger. Omvendt er det også en gruppe med stærkere holdninger til politik.«.Opdigtede eksemplerAf etiske årsager har forskergruppen opdigtet de informationer, de brugte til formålet. Det vidste politikerne godt, hvilket kan have betydning for resultaterne.- Hvor stort et problem er det for jeres resultater, at politikerne har været klar over, at de informationer, I gav dem, var fiktive? »Det er en begrænsning ved den slags undersøgelser, at vi ikke kan sige, at det altid sker. Beslutninger i den virkelige verden finder altid sted i en kontekst, hvor mange forskellige faktorer trækker i forskellige retninger. Omvendt kan man sige, at det måske er endnu nemmere i en kompleks virkelighed at lade sig lede af sine holdninger.« - Der er snart kommunalvalg - hvad kan man bruge jeres undersøgelse til som vælger eller journalist for eksempel? »Vi finder jo faktisk, at politikerne er på linje med borgerne som helhed, og jeg ville være bekymret for, hvis det blev brugt til at puste til politikerlede. Men det kan måske give anledning til ekstra omtanke, når vi bliver præsenteret for ny viden. Samtidig kan vi jo se, at vi bliver mindre tilbøjelige til at korrigere holdninger, jo mere evidens, vi får i hovedet.Det bør give anledning til at se på, hvordan vi sælger fakta. Eksempelvis i hele vaccinedebatten, hvor en temmelig stor gruppe benægter den ellers temmelig ensrettede evidens om vacciner.«.tint@information.dk Fakta: FAKTA ELLER HOLDNINGER? TO EKSEMPLER FRA UNDERSØGELSENEksempel 1: Private eller offentlige hospitaler?Lokalpolitikerne blev delt op i grupper og præsenteret for dokumentation for behandlingssuccessen på hospitalet og tilfredshedsgraden blandt patienter. I alle tilfældene pegede informationerne i én klar retning.I nogle tilfælde scorede privathospitalerne topkarakter, i andre de offentlige hospitaler. Derefter bad forskergruppen politikerne om at svare på, hvilket hospital der klarede sig bedst.I tilfældet, hvor det private sygehus var bedst på papiret, mente kun 44 procent af dem, der i forvejen var fortalere for den offentlige sektor, at det private eksempel var bedst.Her mente 91 procent af dem, der i forvejen var fortalere for den private sektor, at det private var bedst.Samme billede viste sig, når det offentlige hospital var det bedste.Eksempel 2: Private eller offentlige skoler?I denne del af undersøgelsen blev én gruppe præsenteret for information om forældres tilfredshed med henholdsvis skole A og skole B. En anden gruppe blev præsenteret for de samme informationer, men fik som en tilføjelse at vide, om skolerne var offentlige eller private.Så snart der ' bare' var tale om skole A og B, var flertallet klart enige om, at tilfredhedsprocenten var afgørende.Men når grupperne i tilgift havde fået informationen om privat vs.offentlig, var resultaterne markant anderledes.I stedet for fortsat at evaluere skolen på baggrund af tilfredshedsprocenter, spillede politikernes forudbestemte holdninger stærkt ind i deres bedømmelser. Både på højre-og venstrefløjen.Selv om den offentlige skole scorede lavest i målingerne, mente 57 procent af de politikere, der stærkt er fortalere for den offentlige sektor, at den offentlige skole var bedst. Igen er tallene nogenlunde de samme, når den offentlige skole klarer sig bedst.
Politikere ændrer ikke deres holdninger, selv om evidens for det modsatte synspunkt hober sig op. Faktisk står de bare mere fast på deres synspunkt. Det viser ny forskning fra Aarhus Universitet, der har undersøgt knap 1.000 kommunalpolitikere.
Selv om toplederjobbet med den jurauddannede Lone Wisborgs egne ord fylder rigtig meget i hendes liv, er der under interviewet alligevel plads til hurtigt at besvare en besked fra hendes 13-årige søn, som beder om 30 kr. overført via MobilePay til frokosten.Den lille afbrydelse tager hun med et smil, for det er vigtigt for hende, at topjobbet i embedsværket ikke kommer i vejen for den tid, hun har med sin søn, som hun prioriterer frem for alt.»Som min far siger, er penge ikke alt, men det holder en i kontakt med børnene!« siger hun og griner. Omvendt har hun heller ikke ladet sig begrænse af sit moderskab og det faktum, at hun fik sin søn som 37-årig, hvor karrieren i Udenrigsministeriet var godt i gang. For netop på det tidspunkt fik hun tilbudt souschefposten på ambassaden i Polen - en stilling, som hun takkede ja til, da sønnen var otte måneder. Stillingen som diplomat og siden rollen som udenrigsdirektør i Udenrigsministeriet har i sagens natur medført en del rejseaktivitet, som det ikke altid har været nemt at forene med et lille barn. Slet ikke, når bedsteforældrene bor i Brønderslev i Vendsyssel i Nordjylland, og den øvrige nærmeste familie i form af bror og svigerinde bor i Aarhus.»Jeg har - for at få det hele til at hænge sammen - helt fra begyndelsen, hvor min søn blev født, haft en ung pige boende. Hun har sørget for meget af det praktiske og pasning, men når mine rejser har krævet mere end to overnatninger, har jeg tilkaldt mine forældre, da den unge pige ikke kunne give samme tryghed, når min søn savnede mig. Jeg har derfor også prioriteret at tage det første morgenfly kl. 5.30 for - om muligt - at kunne nå hjem samme dag, når jeg skulle deltage i møder rundt omkring i verden,« siger Lone Dencker Wisborg, som fik lysten til at arbejde med internationale forhold ind med modermælken, da hendes far rejste en del via sit direktørjob for en produktionsvirksomhed.»Jeg har fra en tidlig alder set, at det var spændende at rejse ud i verden med sit arbejde qua min fars rejseaktiviteter. Samtidig gav det mig en mor, som var meget selvstændig og tog mange af beslutningerne i familien, når min far ikke var hjemme. Jeg husker dog kun en enkelt gang, hvor min mor - til min fars fortrydelse - var kommet af med hunden, mens han var ude at rejse,« fortæller Lone Wisborg med et smil og husker med stor entusiasme beskeder fra det store udland tikke ind på datidens telexmaskine i barndomshjemmet.Den nordjyske opvækstLone Dencker Wisborg er vokset op med en fire år ældre bror, som har fået samme opdragelse med de samme værdier om, at man skal udnytte sine evner - hvad de så end er, så forpligter det.Der er ikke blevet gjort forskel i opdragelsen baseret på kønnet.»Værdier som ærlighed, hæderlighed, tillid og troen på, at man kan bidrage med noget til verden.I min bagage har jeg begge ben solidt plantet på jorden og er - med Niels Hausgaards ord - ikke stolt af at være vendelbo, jeg er taknemmelig over det,« siger Lone Dencker Wisborg med et lunt glimt i øjet. Med sig i bagagen fra opvæksten i Nordjylland har hun også fået den velkendte jantelov med sig, hvor det bl. a. gælder om ikke at stikke næsen for meget frem. At man ikke skal blære sig. Men hun accepterer ikke, at janteloven får lov til at dominere, så hendes holdning er, at man gerne må stille sig frem og sige "jeg kan faktisk det her". Som datter af en far, der var ingeniør og en mor, som var folkeskolelærer, har hun i barndomshjemmet været vant til, at man selvfølgelig tog sig en uddannelse. Da hun efter folkeskolen og gymnasiet skulle til at vælge studie, gik hun i gang med at læse til økonom, men efter seks måneder var hun overbevist om, at det ikke lige var cand. oecon., hun skulle være.»En af mine venner, som læste jura, anbefalede mig det varmt, og reelt matchede jurastudiet faktisk også bedre mine drømme - fra i en tidlig alder - om at blive forsvarsadvokat. Jeg var tiltrukket af at kunne bruge min stærke retfærdighedssans, så jeg skiftede studie - og så viste det sig jo heldigvis, at studiet slet ikke var så kedeligt som sit rygte,« fortæller Lone Dencker Wisborg, som senere i livet har erkendt, at det afgørende ved en uddannelse ikke er det konkrete fag, men metoderne man får med sig. Hun arbejder heller ikke som jurist, men gør brug af de redskaber til at forstå verden, som hun fik med sig.Gemmer sig ikke i det mørke hjørneDet første job, som Lone Dencker Wisborg fik i Udenrigsministeriet, var en syvmåneders ansættelse, hvor hun skulle prøve at bide sig fast.»En rød tråd i min karriere har nok været, at jeg godt kan lide at prøve noget nyt. At jeg gerne tager ansvar og har grebet de muligheder, jeg fik.Jeg har ikke bare siddet og ventet på, at nogen skulle få øje på mine talenter. Jeg har selv rakt ud og stillet mig lidt frem for at vise, at jeg gerne ville byde ind med mine kompetencer. Som kvinde er det vigtigt at vise, at man har noget at byde på - man må gerne fylde lidt, og man skal absolut ikke sidde og gemme sig i det mørke hjørne,« påpeger Lone Dencker Wisborg, som anbefaler andre kvinder at komme lidt mere frem i skoene. De må gerne vise, at de gerne vil sættes på holdet, ligesom hun selv har gjort, hvis de vil frem i rækkerne. Det berømte glasloft, som kvinder ifølge statistikken rammer, når de når til et vist niveau i jobhierarkiet, har Lone Dencker Wisborg ikke selv oplevet.»Jeg anerkender, at det findes, men jeg har ikke selv mødt det. Det nytter ikke på forhånd at afskrive sig at kunne gå hele vejen på grund af sit køn. Jeg har ikke selv opdaget glasloftet og har problemfrit gennemgået uddannelsesårene, inden jeg tog hul på arbejdslivet. Jeg har ikke siddet og ventet på at blive opdaget af en chef,« siger Lone Dencker Wisborg, som råder andre kvinder i forhold til karrieredrømme at slippe trangen til at kunne overskue alt ud i alle detaljer på forhånd.»Spring ud i det, og løs problemerne, som de dukker op. Det går nok alt sammen.«.Ligestillingen og karrierenAt der er forskel på, hvor langt kvinder og mænd når karrieremæssigt, opdagede Lone Dencker Wisborg derfor først i en sen alder. Hun har aldrig fået at vide hjemmefra, at kvinder ikke kunne nå lige så langt som mænd - tværtimod har hun og broderen set to forældre, som bidrog ligeligt til husstanden og familiens liv.»Det lå ligesom bare i luften, at man skulle gøre sit bedste og bruge sin evner i livet, og hvad det så var, måtte man selv finde ud af. Men de mange samtaler om samfundsforhold ved middagsbordet har nok præget mig til min karrierevej,« siger Lone Dencker Wisborg, der var en meget selvstændig pige, så forældrene skulle bestemt ikke blande sig for meget. Hun fik dog det råd med på vejen, at man skulle tage en uddannelse med så mange muligheder som muligt bagefter.»Jeg anerkender ikke, at kvinder ikke kan gøre karriere på samme niveau som mænd. Men vi må konstatere, at der - i hvert fald ubevidst - er en bias imod kvinder. For eksempel viser forsøg, at opgaver bliver hårdere bedømt, når de afleveres i en kvindes navn end i en mands. Det må vi som samfund og som arbejdsgivere være bevidste om.I Udenrigsministeriet er det noget, vi konkret arbejder med - at få den ubevidste bias frem,« siger Lone Dencker Wisborg. En af årsagerne til, at kvinder ikke når samme karriereniveau som mænd, kan ifølge hendes opfattelse bl. a. skyldes, at mænd har større selvtillid. Men det handler også om ikke at indtage en offerrolle på forhånd.»Der er jo nok noget om, at mænd søger et job, hvis de har en ud af de ti efterspurgte kvalifikationer, hvorimod kvinder kun søger det, hvis de har alle ti plus en ekstra.«.Den svære balanceDet står ifølge Lone Wisborg ethvert individ frit, om man ønsker at gøre karriere. Det gælder selvfølgelig også kvinder. Men skulle de have lyst, vil Lone Wisborg meget gerne tjene som inspiration til, hvordan man kan gøre det.»Jeg tror, at nogle kvinder ikke lige kan overskue at gøre karriere og have mand og børn. Jeg vil gerne inspirere dem til at kaste sig ud i det og se, om det ikke kan lykkes at gøre begge dele.Man må ikke lade sig styre af tesen om, at mænd er mere risikovillige, og kvinder er mere præget af realisme og derfor lader initiativer dø på forhånd,« siger Lone Dencker Wisborg.Reklamesloganet fra sportsfirmaet Nike "Just do it" er i den grad hendes eget motto, som hun selv har efterlevet.»Man skal ikke være så bange for at bede om hjælp, og hvis man alligevel ikke skulle trives med en chefrolle, kan man jo altid træde ud af den igen. Mere farligt er det jo ikke,« understreger Lone Dencker Wisborg, som samtidig opfordrer kvinder til at lade være med at hoppe over, hvor gærdet er højest, hvad angår standarden i hjemmet. Nullermændene må man lære at se igennem fingre med, hvis man ikke vælger at købe sig til rengøring.»Jeg arbejder dog også selv med det, da jeg har tre hunde, som sviner og derfor kræver ekstra støvsugning og rengøring. Men jeg har lært at spørge mig selv om, for hvis skyld det er, at der skal være perfekt rent. Jeg øver mig i at gøre det, jeg bedst kan lide først, frem for at gemme det sjove til sidst, når alle pligterne er klaret,« fortæller Lone Dencker Wisborg, som tilføjer, at man som kvinde er nødt til at slække lidt på hjemmefronten.»Det behøver ikke være perfekt. Hos mig er der nullermænd, og gæsterne får serveret lasagne og ikke gourmetmad,« siger Lone Wisborg.Middagsmaden er et helleTrods det krævende job med stor rejseaktivitet - som ikke er blevet mindre, siden hun blev mor - har hun altid prioriteret at spise middagsmad hver aften med sin søn, som et helle i hverdagen for at bevare deres tætte relation. Her bliver dagens oplevelser vendt, og har rejserne krævet mere end to overnatninger, har bedsteforældrene stillet op.»Man skal spørge sig selv, om man sætter barren øverst for ens egen, barnets eller pædagogernes skyld? Det skal være ok at leve et uperfekt liv, hvor man giver slip på forventningspresset. Børn vil hellere have en glad mor, som trives i et toplederjob, frem for en sur mor, som er ved at miste pippet over husligt arbejde. Jeg har i hvert fald kunnet konstatere, at min egen arbejdsglæde har smittet positivt af på min søn,« siger Lone Dencker Wisborg, som husker, at han engang for et par år siden ville finde på en straf til sin mor, næste gang hun gjorde noget galt. Sønnens straf var, at hans mor enten ikke måtte bruge sin iPad i en uge - eller værre endnu ikke måtte arbejde i en uge.»Det viser vist meget godt, at arbejdet ikke er en plage for mig, tværtimod!« Det internationale arbejdsliv har ifølge Lone Dencker Wisborg også haft fordele for hendes søn, som har gået på internationale skoler og derfor allerede taler både spansk og engelsk flydende.»Han har fra spæd oplevet andre kulturer, hvilket har præget ham positivt. Men nu i disse identitetsskabende teenageår, hvor kontinuitet, lokalmiljø med cykelafstand til skole og fodboldbaner samt venskaber betyder meget, har jeg valgt at bosætte mig i Danmark i en årrække,« siger Lone Dencker Wisborg, der har opdraget sin søn med samme værdier, som hun selv har fået med hjemme fra Vendsyssel.»Jeg har vist ham, hvad jeg lægger vægt på - at man f. eks. opfører sig ordentligt, gør sig umage, har tillid til hinanden og frihed under ansvar,« uddyber Lone Dencker Wisborg, som aldrig har lagt skjul på, at hendes søn er et donorbarn, og hun derfor ikke har kunnet dele forældreskabet med faren.»Jeg ville da gerne have fundet en mand, som kunne blive far til mine børn, men sådan gik det bare ikke. Min søn og jeg taler helt åbent om det og det faktum, at jeg prøvede at få et barn mere, men at det ikke lykkedes, da jeg fik ham som 37-årig, hvilket nok var sidste udkald.«.Drop martyrrollenUd over at slippe trangen til at kunne overskue alt ud i alle detaljer må kvinder også turde bede om hjælp - hvad enten det er au pair, barnepige, venner eller familie, forklarer Lone Wisborg.»De fleste vil gerne give en hånd, hvis man beder om det. Personligt var jeg ved at få spat efter otte måneders barsel, så jeg var klar til at komme i gang igen,« siger Lone Dencker Wisborg, der på det tidspunkt pakkede babyen ' i kufferten' og blev udstationeret som souschef på ambassaden i Polen i fire år.Hun trængte i den grad til udfordringer og var klar til at gøre en forskel på arbejdsmarkedet igen. Men med en lille baby på armen og et topjob har hun måttet sande, at det ikke havde kunne ladet sig gøre, hvis det ikke var for nutidens teknologiske hjælpemidler.»Det at kunne besvare mails og være på 24/ 7, hvilket jeg nok har en tendens til at være, har betydet en stor afhængighed af min iPhone og iPad. Mine venner har indimellem spurgt mig, om jeg ikke kan lukke ned for arbejdet og holde fri, men det kan jeg naturligvis godt. Men for mig er det ikke arbejde, når jeg modtager en mail fra ambassaden i London om Brexit. Jeg elsker bare at følge med.«." Duda" klarer støvsugningenFor en travl karrierekvinde som Lone Dencker Wisborg har det været en nødvendighed at have en ung pige boende i nogle år, som kunne tage sig af de huslige opgaver og passe sønnen i dagtimerne.Og det er netop de nyeste teknologiske hjælpemidler som f. eks. en robotstøvsuger, som gør hverdagen nemmere.»Jeg er blevet bedre til at slappe af og har bevidst valgt at springe over, hvor gærdet er lavest - og sat mine forventninger ned. Da hverken min søn eller jeg er begejstrede for at svinge støvsugeren, har jeg investeret i en robotstøvsuger, som vi har døbt ' Duda', kopieret efter et vennepar, som skiftedes til at svare ' det gør du da', når spørgsmålet om, hvis tur det var til at støvsuge, kom op,« fortæller Lone Dencker Wisborg og griner.Med et så krævende toplederjob erkender hun samtidig, at arbejdet uundgåeligt fylder det hele, og at venner ikke er noget, som hun har tid til at se så meget. Men de ses da, men oftest på deres foranledning. Da hverdagen er travl, kan weekender også bare være der, hvor man tøffer rundt i nattøj og ingen planer har.»Aftenarrangementer har derfor altid været ' dyrere' set som en omkostning i familieregnskabet, hvor jeg har måttet afveje, hvor meget jeg ønskede og kunne forsvare at være væk fra min søn. Min sparsomme fritid bruger jeg på ham,« fortæller Lone Dencker Wisborg, som på et tidspunkt har sovet på en madras i sønnens værelse, da der skulle være plads til en au pair. Hun har fra begyndelsen været den klippe i tilværelsen, som sønnen har kunnet læne sig op ad. Og selv om karrieren har krævet en del adskillelse af mor og barn - og en afhængighed af andre til at passe - har hun altid været en meget nærværende mor.»Vi har altid talt meget om alt og er meget tætte. Så jeg føler ikke, at jeg er gået på kompromis med min moderrolle. Alle fødes med nogle forskellige livsvilkår, og det handler om at få det bedste ud af det. Min opfordring til andre kvinder, der gerne vil have en chefpost er, at de ikke skal tænke så meget over det; lev med nullermændene, og løs udfordringerne hen ad vejen, som de kommer.«.temasektion@jp.dk Jeg har ikke siddet og ventet på, at nogen skulle få øje på mine talenter.Lone Dencker Wisborg, direktør, Udenrigsministeriet Jeg ville da gerne have fundet en mand, som kunne blive far til mine børn, men sådan gik det bare ikke.Lone Dencker Wisborg, direktør, Udenrigsministeriet Det behøver ikke være perfekt.Hos mig er der nullermænd, og gæsterne får serveret lasagne og ikke gourmetmad.Lone Dencker Wisborg, direktør, Udenrigsministeriet I min bagage har jeg begge ben solidt plantet på jorden og er - med Niels Hausgaards ord - ikke stolt af at være vendelbo, jeg er taknemmelig over det.Lone Dencker Wisborg, direktør, Udenrigsministeriet.Fakta: OM LONE DENCKER WISBORGFødt i 1966 i Brønderslev som datter af en ingeniør og en folkeskolelærer. Uddannet jurist fra Aarhus Universitet i 1991. Blev ansat som fuldmægtig i Udenrigsministeriet i 1992. Mor til en søn på 13 år, som har gået på international skole i Madrid, hvor hun har været udstationeret. Han taler derfor i dag flydende spansk og engelsk.Arbejder som direktør i Udenrigsministeriet, en stilling hun blev tilbudt i 2015 efter ambassadørposten i Madrid.
Det er 51-årige Lone Dencker Wisborgs opfordring til kvinder, som gerne vil gøre karriere, da hun aldrig selv har set sit køn som en begrænsning. Personligt beviser hun, at det godt kan lade sig at forene en topkarriere med rollen som enlig mor.
»Har du en taktik ned ad bakken?« råber en af de to værter til Redbull Soapbox Race, Peter Falktoft, ned i mikrofonen.Han peger mod den 13 meter høje rampe, der fungerer som starten på banen, som 43 hold skal køre ned ad foran et hujende og jublende publikum.Bilen, der skal starte løbet, er bygget af holdet Team Rick &amp; Morty efter kulttegneserien af samme navn. Føreren, hvis ansigt er gemt bag en Rick-maske, får mumlet, at han helt ærligt bare satser på at holde fast.Starten går, konfetti skydes gennem luften, og bilen, der ligner et rumskib, drøner ned ad banen.Publikum heppedeSøndag blev sæbekasseløbet Redbull Soapbox Race afviklet i Botanisk Have. Her konkurrerede hold på fart og kreativitet i hjemmelavede sæbekassebiler.På banen var der blandt andet vogne, der lignede vikingeskibe, studentervogne og rumraketter.Flere tusinde tilskuere havde fundet vej til Botanisk Have for at følge løjerne, og publikum heppede det bedste, det havde lært, når bilerne susede forbi eller nåede velbeholdent i mål.To af de aarhusianere, der havde valgt at bruge søndagen på begivenheden, var Morten Greve og Mathias Olesen. De havde barrikaderet sig foran storskærmen midt på den 400 meter lange bane og kom med høje grin, når biler og kørere blev præsenteret.»Det er jo en enormt fed idé det her løb. Jeg kunne aldrig selv finde på at stille op, man skal have nerver af stål for at køre ned ad den bane.Men det er virkelig underholdende at se alle bilerne. Mange har været utroligt kreative,« siger Morten Greve.Bunden faldt afIkke alle deltagere var dog lige heldige. Kort før mål røg bunden eksempelvis af Team MC Mussegås' sæbekasse, så de to racerkørere blev nødt til at løfte og skubbe køretøjet det sidste stykke mod mål.»Efter flyvehoppet faldt hele bunden af bilen. Selve løbet var ikke så slemt, som man kunne forestille sig. Det var tværtimod virkelig sjovt at køre ned. Den værste følelse var at stå på toppen af rampen og vide, at om lidt går det løs,« siger føreren af bilen, Mads Rod Knudsen.Selvom løbet handler om at komme først i mål, var der mange hold, hvis biler ikke holdt til banens mange flyvehop.Ifølge dommer og tidligere racerkører Nicolas Kiesa var mange af bilerne bygget for spinkle.»Med min erfaring kan jeg se, at mange af bilerne mangler tyngde. Man skal bruge sig selv i ræset, ellers kommer det til at gøre ondt på føreren.Men jeg kan godt lide at se, at folk er modige,« siger han.Show og kreativitetRedbull Soapbox Race handler primært om at have den hurtigste bil, men præsentation og kreativitet fylder også en stor del, når dommerne skal give point.»Jeg går efter showmanship og det ekstreme element.Det er det glade vanvid at se voksne mennesker klæde sig ud og køre rundt i sæbekassebiler.Det er en stemning, der passer godt til Aarhus,« sagde borgmester Jacob Bundsgaard (S), der i dagens anledning fungerede som dommer.Team Dannebod, der bestod af Peter Søren, Demir, Thomas, Nicolai og Søren, blev samlet vinder af søndagens sæbekasseræs.Redbull har holdt mere end 100 sæbekasseløb siden det første i Bruxelles i 2000.manon.buch@jp.dk Den værste følelse var at stå på toppen af rampen og vide, at om lidt går det løs.Mads Rod Knudsen, deltager i Redbull Soapbox Race Med min erfaring kan jeg se, at mange af bilerne mangler tyngde. Man skal bruge sig selv i ræset, ellers kommer det til at gøre ondt på føreren.Nicolas Kiesa, dommer og tidligere racerkører.
43 hold med hjemmebyggede sæbekassebiler drønede søndag gennem Botanisk Have under Redbull Soapbox Race.
Pelle Dragsteds svar på min kronik viser nogle tydelige grundforskelle.Han henviser blandt andet til socialistisk inspirerede tiltag for en »socialistisk orienteret økonomi og fremme af kollektive ejerformer«, som vi kender fra den socialdemokratiske kooperation og tidligere partiprogrammer. Da sociologen Jørgen E. Hansen roste Enhedslisten for at være det nye socialdemokrati, havde han da ret.Pelle forstår ikke min pointe: Sideløbende med Enhedslistens parlamentariske arbejde forsømmer man at føre en klar socialistisk og antikapitalistisk kamp.Det, der skiller os, er nok også synet på statsmagten. Jeg har absolut ingen illusioner om, at den kan omdannes til et socialistisk styre uanset et flertal for venstrefløjen.Det er at undervurdere kapitalens økonomiske og samfundsmæssige magt. Alt andet lige er det statens rolle at støtte kapitalens reproduktion, foruden at sikre dens kontrol over pengene i diverse udemokratiske institutioner domineret af spekulative udskejelser og fiktive penge.Alle ved jo, at kapitalismen er krisebefængt - det ligger i dens natur og er grundvilkåret for dens evne til reproduktion. Dens produktionsmåder skaber uvægerligt enorme natur-og miljøødelæggelser samt en universel menneskelig fremmedgørelse, som følge af dens kannibalistiske grådighedskultur.Derfor er et revolutionært brud med kapitalismen nødvendigt - for hverken Keynes eller liberal humanisme kan kontrollere dens iboende destruktive kræfter.Nok så mange ædle hensigter og pseudodemokratiske valg ændrer ikke ved kapitalens herredømme, hvorfor alternative radikale socialistiske forslag, hvad enten de er reformistiske eller revolutionære, nødvendigvis skal på banen nu, hvis kloden ikke skal gå til i modsætningen mellem den afstumpede private ejendomsret og en statsmagt viet til at støtte kapitalen frem for menneskers og miljøets trivsel.At tro på at vi kan løse dens systemiske fejl er en dødfødt strategi, som i over 100 år er blevet fremført af den revolutionære venstrefløj, som Enhedslisten er et produkt af.Pelle forstår ikke min pointe.
LÆSERBREVE.
Direkte kontaktScreening for tarmkræfthar en slagside. Selv om langt flere danskere end forventet takker ja til tilbuddet, er det især dem med højest risiko for at udvikle sygdommen, som ikke får sendt en afføringsprøve til test.Et nyt studie af det danske screeningstilbud viser, at især mænd, enlige, samt personer med lav indkomst og kort uddannelse ikke deltager i screeningen.Selv om tilbuddet er gratis, er der en social slagside, fortæller en af forskerne bag studiet, Morten Rasmussen, overlæge og formand for tarmkræftscreeningsdatabasen.F. eks. deltager over halvdelen af mænd, som bor alene, ikke i screeningen, mens det kun er knap 30 pct. af gifte mænd, som vælger testen fra.»Det er typisk også de grupper som ryger, ikke får motioneret og generelt har en dårligere livsstil, der øger deres risiko for at udvikle tarmkræft.Derfor vil vi gerne have fat i lige præcis dem,« siger Morten Rasmussen, som dog må konstatere, at det er en svær gruppe at nå.Alle danskere mellem 50 og 74 år modtager i disse år et tilbud om at deltage i screeningsprogrammet.Formålet med screeningen er, at man kan gribe ind med behandling, langt før symptomerne opstår. Dermed øges chancerne for overlevelse, og samtidig bliver selve behandlingen mere skånsom, da kræften fjernes på et tidligt stadie.Pres på undersøgelserLige nu lægger den generelt store deltagelse i screeningsprogrammet pres på de afdelinger, hvor man laver kikkertundersøgelser.Presset vil kun blive større næste år, når screeningen efter fire års indkøring tilbydes med to års mellemrum.Derfor er det endnu vigtigere at rette screeningen mod de mest udsatte.»Spørgsmålet er, hvor meget vi skal presse folk, fordi vi i sidste ende kan se, at de vil have en fordel ved at deltage. De er jo i deres fulde ret til at sige nej,« siger Morten Rasmussen.Sundhedsstyrelsen er generelt tilfreds med deltagelsen.»Med det sagt er der bestemte grupper, hvor vi gerne så en højere deltagelse. Det gælder særligt mænd i den ældre del af screeningspopulationen,« siger Kristoffer Lande Andersen, akademisk medarbejder i enheden for Evidens, Uddannelse og Beredskab, som understreger, at Sundhedsstyrelsen løbende følger deltagelsen og på den baggrund vurderer, om der skal igangsættes særligt målrettede indsatser.Dernæst kommer spørgsmålet, hvordan man overhovedet målretter screeningen mod en gruppe, som er sjældne gæster hos lægen og ikke lytter meget til kampagner.Svend Aage Madsen, formand for Forum for Mænds Sundhed og forskningsleder på Rigshospitalet, har undersøgt lige præcis den målgruppe nærmere. Hans studier viser, at der først og fremmest skal være direkte kontakt.»Vi ved f. eks. at den målgruppe går til tandlæge, når de bliver indkaldt.Så hvis man enten får et telefonopkald eller et brev, hvor der allerede er afsat en tid, ser det ud til at flere vil sige ja,« siger han.Derudover foreslår han, at man laver afføringsprøven til en del af arbejdspladsernes sundhedstjek, som mændene gerne deltager i.Sidst, men ikke mindst, skal kommunikation være direkte og kort som f. eks. ' Vil du finde ud af, om du har kræfti tarmen, så skal du'.»Maks. tre linjer. Hvis det bliver langt og formelt, står mange af,« siger han.Læger har nøglepositionAt brevene skal være forståelige for alle grupper, peger overlæge i Kræftens Bekæmpelses afdeling for forebyggelse og oplysning Ulla Axelsen, også på. Derudover mener hun, at de praktiserende læger har en nøgleposition.»Det ville være en fordel, hvis lægerne fik konkret information fra regionerne om, hvem af deres patienter som deltager i screeningen, så de ved, hvem de kan tilbyde en snak,« siger hun.Netop det forslag er Sundheds-og Ældreministeriet ved at undersøge muligheden for at gennemføre.sija@bt.dk '' Det er typisk også de grupper som ryger, ikke får motioneret og generelt har en dårligere livsstil, der øger deres risiko for at udvikle tarmkræftMorten Rasmussen, overlæge.Fakta: ER DU I FAREZONEN?Årsagen til tyktarmskræfter som regel ukendt. Men en række faktorer øger risikoen for, at du udvikler sygdommen: Overvægt øger risikoen for at udvikle tyktarmskræft. Risikoen stiger, jo mere overvægtig man er.Type 2-diabetes øger risikoen for at udvikle tyktarmskræftmed cirka 50 pct. sammenlignet med personer, som ikke har sukkersyge. Mangel på motion, fedt på maven og en meget kalorierig kost er alle faktorer, der både øger risikoen for type 2-diabetes.Alkohol øger risikoen for at udvikle tyktarmskræftved selv få genstande dagligt. Jo flere genstande, des større risiko. Årsagen er muligvis, de kræftfremkaldende stoffer, som dannes, når leveren nedbryder alkohol.Store mængder kød fra især okse, svin og lam øger risikoen for tykog endetarmskræft.Især kødprodukter, der er forarbejde ved saltning, røgning og tørring (f. eks. bacon og spegepølse), fremmer udvikling af tarmkræft.Ioniserende stråling -f. eks. den stråling, man får ved strålebehandling og ved røntgenundersøgelser -øger risikoen for tarmkræft. Asbest øger sandsynligvis risikoen for kræfti tyk-og endetarm.Arvelige sygdomme, der giver godartede polypper i tarmen som f. eks. Familiær Adenomatøs Polypose (FAP), Lynch syndrom og arvelig ikke-polypøs tarmkræft(HNPCC), kan også øge risikoen for at udvikle kræfti tarmen.Andre sygdomme som colitis ulcerosa og Crohns sygdom giver også en let øget risiko. Det samme gælder for mennesker, der tidligere har hafttyk-eller endetarmskræft, bryst-, livmodereller æggestokkræft, samt mennesker med godartede polypper i tarmen.Efter 50-års alderen er tarmkræftsærlig hyppig.Generelt stiger risikoen, jo ældre man bliver.Flere mænd end kvinder rammes af tarmkræft, og mænd går typisk senere til lægen med symptomer fra mave eller tarm, end kvinder gør.DET KAN DU SELV GØREFysisk aktivitet beskytter mod udviklingen af tyktarmskræftFuldkorn i f. eks. rugbrød og havregryn beskytter mod tyk-og endetarmskræft.Risikoen for at udvikle tyk-og endetarmskræftmindskes med cirka 20 pct., hvis man spiser 75 gram fuldkorn om dagen.Acetylsalicylsyre f. eks. Aspirin mindsker risiko for tyk-og endetarmskræftmen anbefales ikke.SCREENING ELLER EJ?til generel forebyggelse på grund af bivirkninger.P-piller kan nedsætte risikoen for tyk-og endetarmskræft.Frugt og grøntsager beskytter måske. I hvert fald har personer, der spiser meget lidt frugt og grøntsager (under 200 gram om dagen), en højere risiko for at udvikle tyk-og endetarmskræft. Samtidig forebygger en kost rig på frugt og grøntsager overvægt, og overvægt er blandt risikofaktorerne for at udvikle tyk-og endetarmskræft.Fisk beskytter måske mod tarmkræft.Endnu er der dog ikke tilstrækkelig forskning til, at man kan påvise en overbevisende sammenhæng mellem fisk og tyk-og endetarmskræft.Mælk beskytter sandsynligvis mod tyk-og endetarmskræft. Der er meget, der peger på, at det især er calcium i mælk, som beskytter ved at binde skadelige stoffer. Det er formentlig de magre mejeriprodukter, som beskytter mod tyktarmskræft.Kilde: Kræftens Bekæmpelse Fordele Kræften kan blive opdaget tidligt -det giver bedre muligheder for bedre behandling med skånsomme kirurgiske teknikker og helbredelse.I screeningen kan man også opdage forstadier til kræftog fjerne dem, inden de udvikler sig til kræft. Det er dog ikke alle forstadier, der vil udvikle sig til kræft. Ulemper Selvom prøven viser tegn på blod, er det ikke sikkert, at du har kræfteller forstadier til kræft. Årsagen kan f. eks. være blødning fra en rifteller hæmoride.Selvom afføringsprøven ikke viser tegn på blod, kan du alligevel godt have eller få kræft. Testen finder 6 ud af 10 personer med tarmkræft.Hvis der er blod i afføringsprøven, bliver du henvist til en kikkertundersøgelse, hvor en kikkert undersøger tarmen indefra. Undersøgelsen er ubehageligt og ikke uden risiko, da man kan få blødninger i tarmen.
HELBRED Mens den generelle deltagelse i screeningsprogrammet for tarmkræfter høj, dropper mange med høj risiko for sygdommen den livsvigtige test Har du deltaget eller planlægger du at deltage i screeningen for tarmkræft?
Spørg de studerende og underviserne.Sådan lyder forskningsleder Jørgen Søndergaards bud på at måle kvalitet på de videregående uddannelser.»Hvis man gør kvaliteten synlig, vil meget være nået. Og det undrer mig, at man ikke bruger systemer, som tager afsæt i de studerendes og undervisernes oplevelse af kvalitet«. Jørgen Søndergaard var formand for Thorning-regeringens ' kvalitetsudvalg', og han følger med et skævt smil de politiske forsøg på at sikre bedre undervisning.I sidste uge kom uddannelses-og forskningsminister Søren Pind (V) med et forslag til et nyt bevillingssystem, som ændrer taxameterordningen, som giver uddannelserne penge, hver gang en studerende rejser sig fra eksamensbordet uden at være dumpet. Ændringen vil medføre, at 10 procent af pengene til institutionerne bliver afhængige af, om studerende kommer hurtigt igennem uddannelserne.»Det løser ikke problemet med at understøtte kvalitet. At man vælger at reducere taxameterordningen, er fornuftigt, men der skal andre løsninger til, hvis man vil komme den svingende kvalitet til livs«. Hvad skal man gøre? »I kvalitetsudvalget arbejdede vi med et amerikansk udviklet og fagligt meget velunderbygget målingsværktøj, som bliver brugt af mange universiteter i USA og i flere andre lande. Der spørger man de studerende og underviserne. Så får man belyst emnerne fra begge sider« Hvilke emner? »Der er ret klare tegn på, om der er høj kvalitet på en uddannelse eller ej. Man kan søge svar på nogle enkle spørgsmål: Er studerende nødt til at bruge mange timer om ugen på uddannelsen, så er det en meget god indikator. Bruger de studerende mindre tid, kan de lære mere. Får de studerende opgaver, som kræver, at de selv arbejder med stoffet? Og får de studerende ordentlig feedback fra underviserne? Og endelig er der mulighed for en ordentlig dialog med forskerne og professorerne, så de studerende bliver en del af et fagligt miljø? Det er bare tre eksempler, som indikerer, om kvaliteten på uddannelserne er god eller dårlig«. Er det så enkelt? »Ja. Især hvis svarene bliver synlige, så rektorer, bestyrelser og alle kan få et billede af, hvordan det ser ud. Så vil nogle sikkert sige: Hmmm, det der skal vi da have fulgt op på«. Er det ikke synligt mange steder i dag? »Jo, men man skal lidt tættere på indikatorerne for kvalitet. De evalueringer, som studerende laver på nogle uddannelser, er ofte præget af få besvarelser. Derfor ville jeg gøre det til et vilkår for at gå til eksamen, at både studerende og underviser har udfyldt et skema om kvaliteten«.Hvor findes det? »Det findes for eksempel på Lunds Universitet.De har systematisk opfølgning på evalueringen af hvert semester. Dekanen holder et møde med de studerende om resultaterne og spørger ind til områder med lav score. Dekanen beder så de studerende og underviserne sætte ord på problemerne, så det hurtigt kan rettes. Det bliver lagt på hjemmesiden, så alle kan se, hvad der er aftalt«.Hvorfor er vi ikke bedre til det i Danmark? »Der har ikke været tradition blandt ledere for at tænke i, at man skal overvåge kvaliteten. Forståelsen har været, at det kan de faglige miljøer selv tage ansvar for.Det kan de også mange steder. Ingen kan jo lide at lave en dårlig uddannelse. Derfor har vi baseret systemet på tillid. Men efter at sektoren er vokset og er blevet så stor, så er der brodne kar og noget, som ikke er i orden. Alle uddannelsesledere har sikkert et par områder, som halter. Og det bliver de nødt til at reagere på«.Der er blevet lavet eksterne evalueringer af videregående uddannelser i over 20 år. Har det ikke virket? »Det er rigtigt. Der findes da også studier, hvor studerende en gang om året udfylder et spørgeskema. Men svarprocenten varierer meget, og det er ikke baseret på systematiske surveys som det amerikanske system. Det er lidt for flydende i de danske spørgeskemaer«.Et spil sorteperSelv om udviklingen af kvalitet skal ske fra gulvhøjde i auditorierne, peger Jørgen Søndergaard også på områder, hvor politikerne har svigtet.»Det er som et spil sorteper. Alle ved godt, hvilke uddannelser der optager for mange, har svingende kvalitet og sender for få i job. Men ingen tør gøre noget ved det. I stedet sender politikere beslutningerne videre til uddannelsesinstitutionerne selv, og her er der ikke en stærk tradition for at arbejde med kvaliteten«. For at forbedre uddannelsessystemet skal der mere drastiske midler til end Pinds forslag. Små fag skal samles på færre institutioner, kommunikationsuddannelserne skal ses efter, og så skal det overvejes, om der kan laves universiteter med fokus på bestemte fag og kompetencer.»Et af de helt store spørgsmål er, om alle universiteter fortsat skal have den samme opgave. Skal de spille på den samme bane, eller skal man måske have nogle superuniversiteter, som er mere elitære og optaget af at uddanne den næste generation forskere?« Ifølge Søndergaard er de videregående uddannelser langtfra gearet til fremtiden, hvor flere færdiguddannede vil få job i den private sektor, fordi den offentlige sektor ikke vokser lige så hurtigt. Politikerne skal derfor med hård hånd luge ud i den jungle af uddannelser, hvor der ikke venter arbejde efter sidste eksamen.»Det har været et problem, at uddannelserne i årevis har oprettet nye uddannelser efter forgodtbefindende. Vi har fået for mange nye. I perioder kom der en ny uddannelse hver uge. Og selv om vi har brug for nye uddannelser, har vi ikke brug alle de 1.600 uddannelser, vi har i dag. Der har været en knopskydning af nye uddannelser, og nogle af dem ligner hinanden for meget og burde aldrig være oprettet«.Hvordan er det sket?»Universiteter, professionshøjskoler og erhvervsakademier har haft fri bane til at opfinde nye uddannelser. Politikerne har klappet i hænderne, for de ville gerne have uddannet flere unge. Det vigtigste budskab er, at politikerne ikke kan styre sig til kvalitet på de videregående uddannelser.Det er der tilsyneladende en forestilling om, at man kan. Det er forkert« Så det er falsk varebetegnelse, når det hævdes, at udspillet til et nyt bevillingssystem hæver kvaliteten? »Ja. Hvis man skal være venlig over for det, så kan man sige, det er en kvalitet for uddannelsessystemet, at folk uddannes til noget, de kan bruge til noget. Men det handler jo ikke om kvalitet på den enkelte uddannelse, eller hvor dygtige de unge mennesker bliver«.Du har jo selv været med til at kritisere taxametersystemet, da du var i spidsen for kvalitetsudvalget? »Det er rigtigt. Taxametersystemet har incitamenter, som sænker kvalitet. Kravet kan blive mindre - det vil sænke kvaliteten.Og det er blevet værre med fremdriftsreformen, som virkelig har skadet kvaliteten. Den straffer studerende og uddannelsesinstitutionerne, hvis nogen dumper. Og muligheden for at dumpe skal være der, hvis kvaliteten på uddannelsen skal fastholdes«.jacob.fuglsang@pol.dk .Det er som et spil sorteper.Alle ved godt, hvilke uddannelser der optager for mange, har svingende kvalitet og sender for få i job. Men ingen tør gøre noget ved det Jørgen Søndergaard.Fakta: BLÅ BOGJørgen SøndergaardForskningsleder på SFI - Det Nationale Forskningscenter for Velfærd. Tidligere formand for Thorning-regeringens ' Udvalg for Kvalitet og Relevans i de Videregående Uddannelser'. Søndergaard er fhv. sekretariatschef for de økonomiske vismænd og administrerende direktør for SFI fra 1995 til 2013. Han er eller har været medlem af en lang række kommissioner, heriblandt Velfærdskommissionen og Arbejdsmarkedskommissionen og var i spidsen for Skolens Rejsehold, som blev nedsat i 2010, da Lars Løkke Rasmussen var statsminister første gang.Fejl og fakta 18-05-2017:»Er studerende nødt til at bruge mange timer om ugen på uddannelsen, så 
er det en meget god indikator. Bruger de studerende mindre tid, kan de 
lære mere«, lød en passage i artiklen om de videregående uddannelser på 
side 8 i 1. sektion lørdag 13.5., som nok kunne trænge til en 
præcisering: Pointen var, at de studerende, der ikke bruger mange timer 
på deres studium, ville kunne lære mere ved at gøre en større indsats.
UDDANNELSE INTERVIEW Regeringens forslag om at give uddannelser penge afhængig af kvalitet vil knap virke, siger Jørgen Søndergaard.
Endnu en stor handel kan være under opsejling blandt landets pensionsselskaber. 
Ejerne bag Skandia forsøger efter flere svære år med dårlige afkast og missede vækstmål at sælge det danske pensionsselskab for et milliardbeløb. 
Nordens største bank, Nordea, forbyder sine godt 31.000 ansatte at handle med kryptovalutaer, herunder bitcoin. 
Nordea indfører forbud mod kryptovalutaer for 31.000 ansatte, mens Sydbank har et forbud i forvejen. 
For Natascha T. Schmidt bliver det en vemodig nytårsfejring. 1. januar skal hun nemlig forlade det fremlejede værelse på Grønnejordsk ollegiet, hvor hun har boet det seneste par måneder.Hun har allerede skilt sig af med sine IKEAmøbler, og har lavet en aftale med en veninde om at få opbevaret sine ting hos hende.»Hvis ikke jeg kan finde en ny, der fremlejer, så er min plan at sove på sofaer hos venner rundt omkring i byen,« fortæller den 24-årige universitetsstuderende, der læser geografipå tredje semester på Københavns Universitet.Natascha T. Schmidt er langt fra den eneste studerende, der står med udsigt til ikke at have tag over hovedet indenfor den nærmeste fremtid. På landsplan står hver fjerde studerende i en usikker boligsituation et halvt år efter studiestart, og i Region Hovedstaden er boligmanglen endnu mere udtalt. Her udgør andelen af studerende i usikre boligsituationer 32 procent.Det viser en ny undersøgelse foretaget af Danmarks Evalueringsinstitut (EVA), hvori man har spurgt mere end 10.000 studerende om deres boligsituation et halvt år efter studiestart.»Man kan sige sig selv, at det ikke er optimalt for et godt studieliv, at hver fjerde står over for at skulle flytte inden for nær fremtid,« siger Lars Dyrby Andersen, der er konsulent ved EVA.Kilde til bekymringDen usikre boligsituation kan få konsekvenser for de studerendes præstation på deres uddannelser. Natascha T. Schmidt fortæller, at hun måtte droppe at gå op til sin første eksamen, fordi hun stod midt i en flytning. I alt er hun flyttet fire gange, siden hun startede på Københavns Universitet.Derfor er hun bekymret ved udsigten til igen at skulle flytte midt i en eksamensperiode: »Det stresser mig meget. Én ting er at sove på sofaer hos andre i en normal studieperiode, men en eksamensperiode kræver bare noget mere koncentration. Så vil man gerne have sit eget.« I undersøgelsen har cirka to procent af de adspurgte studerende svaret, at de akut mangler et sted at bo. Det vil sige, at de mangler et sted at bo lige nu og her.»Det lyder ikke af meget, men det dækker faktisk over rimeligt mange studerende, når man tager højde for, hvor mange der starter på videregående uddannelser hvert år,« siger Lars Dyrby Andersen.Curt Liliegreen, direktør i Boligøkonomisk Videnscenter, er ikke overrasket over tallene.De bekræfter blot en udviklingstendens, der har stået på i mange år. Priserne på små boliger er steget, og reglerne for at blive godkendt som køber er blevet strammet.»Alt det gør, at der vil være en del unge, som ikke kommer igennem nåleøjet. Befolkningen er vokset, og det er antallet af små boliger ikke.Tværtimod er det gået ned,« siger han.Igennem adskillige år er det gennemsnitlige antal kvadratmeter pr. lejlighed i København steget. De seneste 16 år er der blevet bygget flest lejligheder på mellem 90 og 109 kvadratmeter.»Der har været et opgør med den overvægt af små lejligheder og ressourcesvage beboere som København tidligere har haft, men man har måske kørt det lidt for langt ud. Så er konsekvensen, at man eksempelvis rammer de studerende,« forklarer Curt Liliegreen.Ingen tomme boligerPå sigt håber Natascha T. Schmidt at få sit eget kollegieværelse. De er nemlig til at betale i modsætning til mange af de værelser, der bliver lejet ud på diverse Facebook-grupper.Hun kender mange, der er villige til at betale hele deres SU for at leje et værelse i København, men vil helst selv undgå at komme ud med for stor studiegæld.Mange vil sige, at det virker forkælet, at man som studerende forventer at kunne bo midt i byen for ingen penge. Hvad siger du til det? »Jeg kan godt genkende det fra mig selv.Selvfølgelig vil man gerne bo i cykelafstand til sit studie, fordi det sparer en for en masse penge.Så meget billigere bliver huslejen heller ikke, hvis man flytter ud, og så skal du lægge udgiften til offentlig transport oveni,« siger Natascha T. Schmidt.Ifølge Curt Liliegreen ser boligsituationen ikke meget bedre ud uden for København, på trods af at kvadratmeterprisen er lavere.»Der er et meget presset boligmarked lige nu. Hvis du vurderer det ud fra tomgangsraten, så er der ikke nogen ledige boliger i den her region. Skal du finde rigtige tomme boliger, så skal du til Lolland - du finder dem ikke inden for en rimelig afstand fra Københavns centrum,« siger han.sifh@berlingske.dk Fakta: Boligsituationen blandt nye studerendeAndelen af studerende, der står i en usikker boligsituation et halvt år efter studiestart, i pct.
Boligmanglen rammer de studerende i Region Hovedstaden særdeles hårdt. Hver tredje står i en usikker boligsituation et halvt år efter studiestart, viser tal fra Danmarks Evalueringsinstitut.
I alle sine år som sognepræst vægtede Solveig Lentz det almindelige præstearbejde og var meget optaget af at skabe fællesskaber i og omkring kirken. " Det er i livet med hinanden, vi lever," som hun siger." At skabe menighed gør man ved nærvær, ved at se hinanden i øjnene. En præst skal kunne sætte sig ind i folks situation og mødes med dem og engagere sig i dem." Blandt andet derfor var det meget vemodigt for Solveig at måtte holde op som præst, fordi det menneskelige fællesskab med sjælesorg, gudstjenester og kirkelige handlinger med evangeliets forkyndelse var omdrejningspunktet.Solveig Lentz er født i Sæby i Vendsyssel og vokset op i Torslev præstegård. Faderen var i adskillige år sognepræst og præstegårdsforpagter i Torslev, Øster Vrå og Lendum sogne. Moderen var ikke alene præstekone med mange forpligtelser og opgaver, fire børn, stort hushold og adskillige møder i præstegården eller i et af pastoratets syv missionshuse, men også organist i de omkringliggende kirker.Opvokset i et indremissionsk præstehjem var det ikke en selvfølge, at Solveig Lentz skulle være præst, men efter en kort omvej omkring jurastudiet påbegyndte hun det teologiske studium ved Det Teologiske Fakultet i København, hvorfra hun blev kandidat i 1981. I studieårene var hun særligt optaget af kirkehistorie og Det Gamle Testamente, samtidig med at hun var fast kordegnevikar i flere københavnske kirker og desuden medarbejder ved Kristeligt Dagblads administration.Efter kandidateksamen blev hun ordineret i Roskilde Domkirke i 1982 og derefter indsat i sit første præsteembede ved Sct. Peders Kirke i Slagelse. Fra 1986 til 2000 var hun sognepræst i Enghave og Bavnehøj sogne på Vesterbro, og 2000-2010 var hun sognepræst i Dragør og Store Magleby, indtil flere alvorlige sygdomsforløb ufrivilligt betød, at hun måtte sige farvel til præstegerningen i maj 2010.Tiltaget med morgensang fyldte kirken i Dragør hver onsdag morgen og ledte mange, for hvem kirken ikke var en naturlig del af deres liv, frem til søndagens gudstjeneste.Solveig Lentz' optagethed af at skabe fællesskaber og gudtjenestemenighed fik yderlige næring gennem de meget populære højskoleformiddage, ligesom hun også var en af de første, der greb idéen med babysalmesang.I dag lever Solveig Lentz et godt pensionistliv, hvor interesserne litteratur, kunst, musik og kultur sammen med optagetheden af børn og børnebørn fylder meget.På det private plan er Solveig Lentz giftmed Ejgil Bank Olesen, som er Holmens provst og orlogsprovst. Sammen deler de ikke alene interessen for den danske folkekirke og dens ve og vel, men også en stor passion for havekultur.Sammen er de i fuld gang med at opelske haven til deres tredje alder.navne@k.dk 
portræt Solveig Lentz bragte morgensang til kirkerne på sydspidsen af Amager, og hun var også tidligt ude med babysalmesang. I dag fylder hun 70 år.
Jeg blev dybt berørt af Ilja Wechselmanns kronik »Bedsteforældre er reduceret til tyende i deres børns liv« (den 17. marts) om unge familiers angivelige udnyttelse af bedsteforældrene.Det er svært at modsige Wechselmann i det mistrøstige billede, han tegner af forholdet mellem bedsteforældre og deres børn, da han har helgarderet sig ved at afskrive en sådan modsigelse som udtryk for enten angst for at miste kontakten, fortrængning eller idyllisering.Men lad mig alligevel forsøge.Jeg er pensioneret lektor med snart seks børnebørn under ti år.Hvis jeg efter en pasningsopgave føler mig træt og frustreret, hjælper det enten at tale om forløbet og de konkrete hændelser med min mand, at vende det med fortrolige i min omgangskreds eller at tænke tilbage på, hvordan mit eget forhold til mine forældre var, da jeg havde mindreårige børn.Det første giver umiddelbart luft og fører heldigvis ofte til, at man kan grine af det meste. Det andet placerer os i et skæbnefællesskab med en hel generation, der har både tid, lyst og lejlighed til at deltage aktivt i de unge familiers liv.Det sidste giver historisk modgift mod det tunnelsyn og den syndebukkeudpegning, som jeg syntes var forstemmende i Ilja Wechselmanns indlæg. Forskellen på mit og min mors liv var dog enorm.Hun havde syv års skolegang, fik otte børn og sled sig op som medhjælpende hustru på et lille landbrug. Mine forældre forstod meget lidt af de uddannelsesforløb, som jeg og mine søskende gennemløb, og kunne ikke hjælpe med andet end mad og husly i vores ferier.Hvor gerne de end ville, kunne de ikke hjælpe os med børnepasning.Men det var så heller ikke nødvendigt, for velfærdsstaten og de gode tider tordnede frem.Når jeg ser på mine børns og svigerbørns liv, forstår jeg, hvordan mine forældre har haft det.Stort set intet ved mine børns og svigerbørns liv minder om mit eget liv: Borte er de solide børneinstitutioner, de velordnede, livsvarige og pensionssikrede job, de stilfærdige karrierer, det rolige hjemmeliv og den trygge fremtidshorisont.Deres arbejdsliv foregår i knivskarp, global konkurrence med ofte totalt urealistiske succeskriterier.Det samme gælder en stor del af deres sociale liv. Børnenes hårde hverdag i institutionerne og deres adgang til og fascination af internettet og computernes andre tilbud stresser familielivet i en grad, jeg aldrig har kendt.Jeg oplever de stunder, jeg har sammen med dem, som utroligt interessante - og utroligt krævende.Men på plussiden er en stærk forbundethed - kald det bare kærlighed - og en frygtindgydende og stimulerende tilstedeværelse i den moderne virkelighed.Jeg var engang i samfundets kamptropper. Nu er jeg i forsyningstropperne og ambulancetjenesten.Jeg længes ikke efter sydens sol over et uforstyrret pensionistliv, men håber på en værdig fremtid for mine børnebørn.

Information skriver i artiklen »Er Naser Khader og Yildiz Akdogan ikke længere danskere?« (den 9.februar) om folketingsvedtagelse nr. 38, der i bund og grund definerer, hvem der er dansker, og hvem der ikke er.Det bekymrer mig dybt, at Folketinget opdeler den danske befolkning i dem og os. Jeg er selv etnisk dansk, men min datters far kommer fra Ghana. Ifølge den vedtagne opdeling er min 17-årige datter ikke længere dansker, men skal kalde sig efterkommer af en indvandrer med ikkevestlig baggrund.Men min datter er lige så dansk som mig. For bare tre uger siden analyserede hun i gymnasiet H. C.Andersens digt »I Danmark er født, der har jeg hjemme« og følte sig stolt over at være dansker.Men nu er stoltheden væk. Hun mener, at regeringen har frataget hende sin identitet. Ikke bare som dansker, men som ligeværdig samfundsborger.Og hvad bliver det næste? Hvad med hendes pas og hvad med hendes stemmeret? Jeg havde aldrig troet, at vi her i Danmark kunne synke til så formørket et menneskesyn.Jeg havde aldrig troet, at vi her i Danmark kunne synke til så formørket et menneskesyn.
LÆSERBREVE.
Om to år skal du bestå en adgangsprøve, måske udfylde en test og skrive en motiveret ansøgning, hvis du søger ind på kvote 2 på Københavns Universitet (KU).Består du efterfølgende prøven, går du videre til en slags andenrunde, hvor din ansøgning sammen med alle de øvrige ansøgninger vil blive bedømt af fagpersoner.Derefter vil du få svar på, om du er blevet optaget på KU på kvote 2.Får du ja, vil du være blandt de første studerende, der bliver optaget på kvote 2 på KU gennnem en adgangsprøve.KU udfylder årligt 600-700 studiepladser gennem kvote 2, og der er typisk et sted mellem 6.000 og 7.000 ansøgere på kvote 2.KU ved endnu ikke, hvordan den nye prøve vil blive udformet, men universitetet vil bruge den til at sikre, at de rigtige studerende kommer ind på de rigtige uddannelser, fortæller vicedirektør for uddannelse på KU Anni Søborg.»For os handler det om at skabe det rigtige match. Vi vil gerne optage de studerende, hvor der er størst sandsynlighed for, at de gennemfører deres uddannelse,« siger hun.Vil mindske frafaldIfølge Anni Søborg er der i dag indtil flere studier, hvor der er flere pladser end ansøgere, hvilket i praksis betyder frit optag. Altså kan unge med selv et beskedent karaktergennemsnit fra gymnasiet komme ind via kvote 2, hvor snittet er en af flere ting, de unge bliver bedømt på.Men KU oplever, at der på disse uddannelser er et højt frafald. Et frafald, universitetet håber at kunne forebygge med adgangsprøven.Anni Søborg kan ikke sige noget om, hvorvidt en adgangsprøve alene vil sortere de mindst egnede fra og i højere grad de mere motiverede til, eller om den vil skræmme unge fra overhovedet at søge ind på kvote 2.KU mangler dog endnu endelig tilladelse til at indføre adgangsprøven.Får universitetet lov, vil det betyde, at prøven vil erstatte det netop indførte krav om mindst 6 i karaktergennemsnit, som alle kvote 2-ansøgere vil blive mødt med i år og næste år. Det nye krav om mindst 6 på kvote 1 vil dog gælde, uanset om KU får tilladelse til at indføre en adgangsprøve på kvote 2 eller ej.KU uddyber på sin hjemmeside delvist, hvad en prøve kommer til at betyde for din kvote 2-ansøgning.»Hvis du består adgangsprøven, og din besvarelse af optagelsesprøven er blandt de bedste besvarelser, går din ansøgning videre til en samlet vurdering, hvor vi prioriterer din ansøgning blandt de øvrige ansøgere,« hedder det: »Vi foretager den samlede vurdering og prioritering med udgangspunkt i din besvarelse af optagelsesprøven og enten en motiveret ansøgning eller en samtale.Om du skal skrive en motiveret ansøgning eller til samtale varierer fra uddannelse til uddannelse og er endnu ikke afklaret«.Test bruges allerede flere stederCirka ti procent af de studerende på KU bliver i dag optaget via kvote 2.Ifølge Anni Søborg er det for tidligt at sige, om det tal vil forblive det samme fremover. Men det er, som hun siger, »noget vi kommer til at diskutere«. Hun erindrer dog om, at flere studerende på kvote 2 vil medføre færre pladser på kvote 1 og dermed højere adgangskrav på kvote 1.Hun tilføjer, at test, samtaler og prøver allerede bliver brugt på enkelte uddannelser på KU. Mange veterinærstuderende bliver således optaget ved hjælp af blandt andet en samtale, ligesom musikstuderende skal aflægge prøve.Områdechef for videregående uddannelse i Danmarks Evalueringsinstitut (EVA) Jakob Rathlev ser det nye initiativ på KU som endnu et eksempel på, at videregående uddannelser forsøger at finde en mere optimal måde at optage studerende på.Mange forskellige initiativer, der tilsammen er med til at gøre uddannelsesdanmark skarpere på det bedste match mellem de studerende og deres uddannelser, mener han.Frafaldet er typisk omkring 30 procent i snit, hvilket ifølge Jakob Rathlev er »for højt«. »Frem for at skifte uddannelse en, to, tre gange er det bedre at ramme plet første gang. Både for den enkelte, for institutionerne og for samfundet,« siger han.Fakta: FAKTA Det lægger KU vægt påPå Københavns Universitets hjemmeside fremgår det, at man i den samlede vurdering og prioritering af ansøgningen om optag på kvote 2 inddrager seks kriterier: Studiepotentiale Faglige færdigheder Faglig motivation Kendskab til uddannelsen Formidlingsevne Karakterer fra den adgangsgivende eksamen.
Unge kan se frem til at skulle op til en adgangsprøve, hvis de gerne vil optages på Danmarks største universitet via kvote 2. Af Jens Ejsing ejs@berlingske.dk.
ENTREPRISEFORMER Totalentrepriser bliver stadig mere populære i det professionelle byggeri herhjemme.Alene fra 2016 til 2017 stiger summen af byggerier opført i totalentrepriser med 22 procent, så den når 40,7 mia. kroner i år.Det viser en ny prognose fra Byggefakta efter tredje kvartal af 2017.Med stigningen udgør totalentrepriser i år 51 procent af det samlede projektmarked på 80,1 mia. kroner herhjemme i år. Det skyldes blandt mange andre Casa A/ S, der igangsætter otte projekter i løbet af 2017 til en samlet værdi af 1.394 mio. kroner.Et af de kommende projekter er " Skudehavnen" i Vejle, hvor en 35.000 kvadratmeter stor grund mellem Ibæk Strandvej og Sønderåen skal forvandles til et boligområde med rækkehuse i to etager og lejligheder i tre etager på i alt 17.500 kvm på Ibæk Strandvej.Lokalplanen har netop været i offentlig høring, og da fristen udløb 16. oktober, var der ikke gjort relevante indsigelser.Planen skal derfor videre til Teknisk Udvalg i Vejle 28. november, hvor den forventelig vedtages i Byrådet som et tillæg til Kommuneplanen i lokalplanen.- Vi har købt grunden af kommunen, betinget af lokalplanen, og så overtager vi grunden i januar, hvor vi går i gang med at nedrive og sætte byggeriet i gang, siger senior developer, Rasmus Holbech, fra Casa om projektet, der har KPF Arkitekter med ombord som arkitekt, mens Casa altså agerer både projektudvikler og totalentreprenør.Selve byggemodningen forventes påbegyndt tidligt i det nye år. Herefter opføres boligerne i etaper styret af efterspørgslen.- Vi bygger ikke det hele på én gang. Vi bygger cirka en tredjedel til almene boliger.Det sætter vi i gang 1. marts, og så tager det cirka halvandet år at bygge. Samtidig bygger vi nogle af de private boliger, men det kan vi gøre i etaper afhængigt af efterspørgslen i markedet, siger Rasmus Holbech, der forventer, de første lejligheder står indflytningsparate i august-september 2019.Ifølge Byggefakta er det netop den stor fremgang blandt boligprojekterne, der er med til at hive andelen af totalentrepriser op.
Totalentrepriser er suverænt den mest foretrukne entrepriseform på det danske projektmarked, hvor der alene i år igangsættes totalentrepriser for over 40 mia. kroner.
En af de helt centrale personer i den verserende bandekonflikt i København kan være på vej bag tremmer - og måske endda helt ud af landet.Den 32-årige talsmand for gadebanden Brothas, som går under navnene »Plomo« eller »Mo«, står tiltalt for våbenbesiddelse i en sag ved Retten i Lyngby. Berlingske er bekendt med talsmandens rigtige navn.Sagens hovedanklage er rettet mod tre andre mænd på 18, 19 og 23 år. De står tiltalt for drabsforsøg med en ni mm pistol, som »Plomo« ifølge anklagemyndigheden kan sættes i forbindelse med.Det 32-årige bandemedlem, hvis advokat på nuværende tidspunkt ikke ønsker at kommentere sagen, står derfor tiltalt efter paragraf 192a om våbenbesiddelse, som har en strafferamme på flere års fængsel. Derudover har anklagemyndigheden nedlagt påstand om udvisning med henvisning til, at »Plomo« er marokkansk statsborger.Konkret lyder tiltalen mod »Plomo« og to af de øvrige tiltalte, at de »under særligt skærpende omstændigheder i forening og efter forudgående fælles forståelse« var i besiddelse af en skarpladt halvautomatisk pistol.Pistolen blev fundet 17. oktober 2016 i et buskads neden for en lejlighed i Birkerød, hvor de tre mænd opholdt sig.Selve drabsforsøget, som pistolen kan knyttes til, fandt sted natten til 5. juli 2016. Her blev en ung mand overfaldet på et stisystem ved Lundtoftegårdsvej i Lyngby. Gerningsmændene slog deres offer flere gange i hovedet og på kroppen, og de sparkede ham ifølge anklageskriftet i maven, til han faldt om på jorden.Derefter trak en af de tre unge mænd, som står tiltalt for drabsforsøget, angiveligt den pågældende pistol frem, sigtede mod offeret og skød ham i ryggen.De tre unge mænd, der risikerer årelange straffe i sagen for forsøg på drab, nægter sig skyldige. Den 23-årige har forklaret i retten, at han på en aftentur ved et tilfælde så en slåskamp og hørte skud.Den 18-årige kan ikke huske den pågældende dag, og den 19-årige erkender at have været i en konfrontation med offeret.De to havde haft en uoverensstemmelse dagen før, har den 19-årige fortalt, og da de mødtes på stisystemet i Lyngby, endte det i en slåskamp.En ukendt person, som den tiltalte kun kender ved et kaldenavn, trak en pistol og skød offeret, lyder forklaringen.Bandemedlemmer skal fjernes fra gadenDer er ikke indikation for, at den konkrete sag om drabsforsøget i Lyngby sidste år spiller en rolle i den verserende bandekonflikt i København.Men bliver »Plomo« dømt i sagen, vil det ikke desto mindre være i tråd med politiets strategi.Københavns politidirektør, Anne Tønnes, forklarede tidligere på måneden i Berlingske, at strategien fra politiets side i bandekonflikten er at fjerne bandemedlemmer fra gaden.»Hvad vi kan tage de her bandemedlemmer for, det tager vi dem for. Og specielt i den nuværende situation, hvor vi har en så eskaleret konflikt,« sagde politidirektøren.Den øverste leder af banden Loyal to Familia, LTF, Shuaib Khan, blev tidligere på ugen varetægtsfængslet yderligere 14 dage i en sag om trusler mod en betjent. Derudover anholdt politiet 19. august ni medlemmer af LTF-banden, hvoraf mindst en skal have spillet en ledende rolle i grupperingen.København har de seneste måneder været plaget af gentagne skyderier på åben gade. Siden 12. juni har der været 28 skudepisoder, som ifølge politiet kan relateres til den aktuelle konflikt, som især står mellem grupperingerne Loyal to Familia og Brothas. Flere bandemedlemmer er blevet ramt af skud, og tilfældige er blevet såret.Det har fået politikerne på Christiansborg og i Københavns borgerrepræsentation til at fremlægge forslag til, hvordan banderne bremses.Senest har regeringen i sit finanslovsudspil lagt op til, at der afsættes 60 millioner kroner til at styrke indsatsen mod bander.jabj@berlingske.dk hhol@berlingske.dk 
Et ledende medlem og talsmand fra grupperingen Brothas, som er en del af bandekonflikten i København, risikerer fængselsdom og udvisning i en sag om drabsforsøg og våbenbesiddelse.
Fisse, kusse, yoni, tissekone, vagina, mis, V. Kært barn har mange navne, og det samme har det kvindelige køn.Igennem tiden har kvindens køn tiltrukket sig stor interesse. Således også nu, hvor det er overfladen frem for det indre, der bliver dyrket med skønhedsidealer, som kan være svære at leve op til.Et nyt skønhedsprodukt, som proklamerer at ville gøre for kvinders underliv, hvad ansigtscreme har gjort for ansigtsrynker i årtier efterhånden, kom på gaden i juni i år - ' The Perfect V'. Produkternes skal få det kvindelige ' V' til at fremstå så perfekt som muligt.I følge kønsforsker og videnskabshistoriker Else Høyrup er det nye skønhedsprodukt et resultat af, at vi de seneste ti år er begyndt at dyrke overfladen i langt højere grad.»Man sygeliggør i dag mange kvinder ved at fortælle dem, at de ikke må have hår eller rynker lige, hvor det passer dem. Det er et eksempel på, at mange kvinder har accepteret over-fladen som et grundideal,« siger Else Høyrup.Det er sexolog Katrine Berling enig i. Hun ser skønhedsproduktet til kvindens nedre regioner som en logisk konsekvens af, hvordan mange ser på sig selv i dag.»Det påvirker os som mennesker, hvis vi bekymrer os om, hvordan vi ser ud. Det går ud over vores selvbillede og vores seksualitet. Har man det ikke godt dernede, så går det ud over sexlivet. Ens sexliv bliver aldrig rigtig godt, hvis man bekymrer sig om deller, lugt eller længden på ens kønslæber. I bund og grund handler det jo om, at vi skal acceptere os selv og være glade for det, vi har,« siger Katrine Berling.Rigtige og forkerte skamlæberIøvrigt er der mange kvinder, der i dag går ud fra, at de smager dårligt dernede, og de har derfor ikke lyst til eksempelvis at modtage oralsex, fortæller Katrine Berling.De kvinder, som opsøger hende, er ofte bornerte over deres seksualitet.Det hæmmer dem i deres sexliv, hvor de ikke opnår den nydelse eller de orgasmer, som de gerne vil, fordi de har svært ved at give sig hen.»Vi har ikke rigtig noget sprog for ' det dernede', og derfor har mange kvinder en distance til det,« siger sexologen og fortsætter: »Derfor kan mange heller ikke sætte ord på, hvad det er, de har. Jeg tror, at det hænger sammen med, at vi ikke taler nok om den del af kroppen.I virkeligheden handler det ikke om, hvad det er, man kalder det dernede.Det handler mere om, at den enkelte kvinde siger, hvad hun føler er rart at sige. Og det er meget forskelligt. Nogle er på ' kusse-siden', mens andre er på ' fissesiden'.« Hun oplever, at der er et indirekte pres på, hvordan vi kvinder skal se ud.»Det er samfundsnormen, at mange kvinder taler om rigtige og forkerte bryster og om rigtige og forkerte skamlæber.Der er derfor flere, som får lavet operationer på deres skamlæber, mens busserne er klistret til med reklamer om nye bryster. Det kræver altså, at man er en stærk kvinde, hvis man skal gå imod den norm.Men man skal bare huske på, at der er mange mænd som synes, at store, tunge bryster er fantastiske, eller at små bryster er fantastiske, ligesom nogle også kan lide store skamlæber.Så ideen om en perfekt krop er en forestilling, som vi selv er med til at skabe,« siger Katrine Berling.Fokusér mindre på udseendeDet kan godt være, at det kropsbillede er noget, som tidens kvinde selv er med til skabe, men effekten af reklamer på busserne er også noget, som kønsforsker og videnskabshistoriker Else Høyrup har lagt mærke til.»Det er en paradoksal situation, at man efterhånden kan se bare bryster på enhver bus, der kører forbi i det offentlige rum, mens alle så bare konstaterer, at vores verden er blevet mere seksualiseret,« siger Else Høyrup og fortsætter: »Den seksuelle glæde er i dag mindre end for kun nogle få år siden.Man har taget glæden ud af sex, når man viser bare bryster alle vegne.Men seksualitet er jo ikke et par perfekte bryster, som de ser ud på siden af en bus. Seksualitet er noget, der sker mellem mennesker, og det spørgsmål, som man kan stille til både dette og til, hvorfor der er kommet et produkt på markedet, der skal gøre kvinder mere tilfredse med deres underliv, er: Hvorfor har vi ikke fokus på glæden ved seksualitet i stedet for, hvor perfekte vi ser ud?«.Bange for egen nøgenhedFortsætter udviklingen i retning af større tabu om vores køn, står vi snart med et virkelig stort problem, konstaterer Else Høyrup: »I dag får kvinder desværre ikke rigtig lov til at have et naturligt forhold til deres kroppe. Derfor kommer der også sådan et skønhedsprodukt her til kvinder, men ikke et til mænd. Mænd er ikke perfekte - og det er kvinder heller ikke - men kvinder skal i dag bare helst fremstå sådan. For mig at se er mannequin-og barbiedukker et godt eksempel på, hvordan kvinder skal se ud i dag. De er helt glatte, og deres køn er næsten usynligt. Og det kan da aldrig være godt.« Spørgsmålet er, om et produkt til at holde kvinders nedre regioner ' perfekt' generelt er en god eller dårlig ting? »En ting som skrubbecreme kan være berettiget for at forhindre indgroede hår, hvis man for eksempel vokser sig,« siger sexolog Katrine Berling: »Derudover vil jeg nu nok synes, at det er overflødigt. Men hvis der er nogle, som kan bruge det, og som bliver gladere for deres køn, så synes jeg, at det er fint. Bruger man det derimod, fordi man skal se ud på en bestemt måde, så synes jeg, det er ærgerligt.« For det reelle problem er et andet end det nye skønhedsprodukt, mener Katrine Berling.»Skam spiller en stor rolle. Vi er bange for at vise os selv, og bange for bare at være til stede i vores egen nøgenhed og vores egen perfekthed eller uperfekthed. Der er ingen tvivl om, at det her er et tabu. Vi har allesammen en forfængelighed, der skal plejes.« Hvad tænker du om, at der er kommet det her skønhedsprodukt ' The Perfect V'? »På den ene side er det rigtig godt, men der er også fare for, at der opstår endnu et krav til kropsidealet, for nu skal det dernede også være perfekt. Så det er både godt og skidt. Men det er helt sikkert noget, jeg ville kunne finde på at bruge, for i hverdagen går jeg meget op i personlig hygiejne og i at være ren dernede.« Hvad gør du helt konkret med dit ' V'? »Jeg bruger intimsæbe dernede og barberer mig.Det handler i sidste ende om, hvem man gør det for. Jeg synes, det er okay at gøre, hvis det er for en selv og ikke for andre.« I hvilken grad synes du, der er fokus på det ' perfekte', og hvordan lægger du mærke til det? »Der er en masse forventninger til, hvordan man skal se ud - også hernede. Det er forventninger, som vi selv skaber, og som vi alle er med til at skabe. Både piger, mænd, reklamer og medier.Man ser altid den glatteste af de glatte tissekoner, og det er jo ikke muligt. Mænd snakker om piger, om vores underliv og om de forventninger, de har til det, og jeg kan næsten blive helt gal over det. Jeg føler, at vi har en bodyshamingkultur.«.Hvad vil det sige at være perfekt for dig?»Jeg synes selv, at jeg er ret perfekt, for jeg hviler i mig selv. Jeg har selv tidligere haftrigtig mange problemer med min krop. Da jeg var yngre, havde jeg anoreksi og havde virkelig dårligt selvværd.Men jeg har lært, at man er, hvad man giver udtryk for. En kvinde er langt mere sexet, hvis hun er sikker på sig selv og har det godt med sig selv. Jeg er ikke tilfreds med det hele, men samlet set er jeg tilfreds med, hvordan jeg ser ud.Det uperfekte er perfekt.« Hvad tænker du om, at der er kommet det her skønhedsprodukt ' The Perfect V'? »Det er på tide, at der kommer sådan et produkt.Det kan godt være, at der har været cremer med den rette PH-værdi, men der har aldrig rigtig været noget til at holde det pænt. Før har der kun været fokus på, at den skal være sund, men ikke på at den skal plejes yderligere. Det er dog ærgerligt, at de bruger ordet perfekt, for der er aldrig noget, der er perfekt.«.Hvad gør du helt konkret med dit ' V'?»Jeg vasker mig dagligt med intimsæbe og smører mig med en intimcreme. Og så har jeg overvejet at skifte frisure dernede. Jeg kan godt lide at lege lidt med det. Nogle gange er der glat, så er der ikke glat, så er der en stribe. Det skal ikke være det samme hele tiden. Jeg kunne godt finde på at få sat nogle småsmaragd-lignende ting på, som pynter dernede.« Hvad mener du, der skal gøres for, at det bliver mere naturligt at tale om V'et som andet end noget helt perfekt? »Jeg synes, det er åndssvagt, at man ikke snakker mere om kvinders underliv og om, hvad der sker dernede. Mænd har ikke noget problem med at snakke om deres, så hvorfor er det så ikke noget, vi kvinder taler om? Mange mænd ser også porno, og jeg tror, det er med til at skabe et billede af, hvordan kvinden skal se ud.« I hvilken grad synes du, at der er fokus på det ' perfekte', og hvordan lægger du mærke til det? »Når mænd bruger ord som ' kødgardiner' om en kvindes underliv over for sine venner, så er det med til at gøre os kvinder mere usikre. Jeg forstår godt, hvis der er mange piger, som er usikre på sig selv, og som har svært ved at tale om det.«.Hvad vil det sige at være perfekt for dig?»En perfekt kvinde er én, der er tilfreds med sig selv. Min mor fortalte mig engang, at man skal kigge sig selv rigtig meget i spejlet og være tilfreds med det, man ser. Er man tilfreds med sig selv, så får man også en anden udstråling. Jeg har nogle dejlige ' træstammelår' - men har en rigtig kvinde ikke store lår?« Hvad er dit forhold til dit ' V'? »Det er ikke-eksisterende. Det er ikke noget, jeg bekymrer mig om. Det bliver vasket, men det er også det. Jeg har ikke haftsex i mange år, og når man bliver ældre, så forsvinder hårene af sig selv. Da jeg var ung, havde jeg også bare hår. Der var ikke alt det med barbering, så der var bare en stor busk dernede.« Ville du selv kunne finde på at benytte dig af produktet? »Det ville jeg nok ikke. Jeg kan ikke engang se den, for jeg har mave. Så skal jeg kigge mig i spejlet, og det gør jeg ikke så tit. Jeg synes, det er fantastisk, hvis det kan hjælpe kvinder i deres sexliv. Men der er for meget fokus på at se perfekt ud.« I hvilken grad synes du, der er fokus på det ' perfekte', og hvordan lægger du mærke til det? »Alt den plastikkirurgi er trist. De unge har ikke nogen at læne sig op af, for der er ikke længere fokus på, at man ser naturlig ud. Min ældste datter har fået lavet en del skønhedsoperationer, og jeg synes, det er så synd, for hun ser ud, som hun skal. Men hun spejler sig i det billede, der er ude i verden.« Hvordan synes du, det er at være kvinde i dag set i lyset af, at man skal fremstå på en bestemt måde? »Da jeg var ung, gik vi selvfølgelig også op i kroppen.Vi dyrkede sport og var i form. Vi kunne gå i bad sammen modsat i dag, hvor kvinderne ikke vil bade sammen, hvis ikke de ser perfekte ud. Det ser jeg hos mine små børnebørn, de er kun 10 og 11 år og går meget op i at se perfekte ud. De går allerede med sminke. Jeg tror, de sociale medier spiller en stor rolle.« Hvordan mener du, vi kan nedtone tankerne, om det at skulle fremstå perfekt? »Hvis man kunne se naturlige kvinder på de sociale medier, er jeg sikker på, at det kunne nedtone tanken om det perfekte. De kvinder, vi ser, er jo fedtsugede.Medierne spiller en stor rolle, og de kunne også gøre noget for at ændre på de rollemodeller, vi ser i dag.Tænk hvis side 9-pigen kunne være lidt fyldig, så ville man se kvinder, som så ud på andre måder.«.btweekend@bt.dk ' Jeg føler, at vi har en bodyshamingkultur ' Har en rigtig kvinde ikke store lår?' ' Tænk hvis side 9-pigen kunne være lidt fyldig'.Fakta: GUIDESexolog Kartrine Berling møder gennem sit arbejde kvinder i alle aldre, som føler sig forkerte, og som ønsker at få et bedre forhold til sig selv og til deres underliv. Her er hendes bedste råd til, hvordan du som kvinde kommer til at holde mere af trekanten dernede: Gør hvad du - og kun du - føler for »Det er helt okay, at barbere sine ben eller sit køn, så længe vi gør det for os selv og ikke for at behage eller tilfredsstille andre. Man skal gøre det, man selv har det behageligt med. Og husk, der er intet, som er rigtigt eller forkert.« Alle er forskellige »Husk at dit køn er ligesom et ansigt.Vi har alle to øjne, en næse og en mund, men vi ser alligevel forskellige ud, og sådan er det også dernede. Vi har alle sammen de samme elementer, men de ligner ikke nødvendigvis hinanden på en prik.« Tal med din partner »Det kan være en god idé at have en samtale med sin partner om krop og køn, for det kan nemlig være med til at skubbe til vores egen opfattelse af os selv. Måske er det ikke lugt, der gør, at han ikke giver oralsex - måske er han bare doven, eller måske kan han bare bedst lide at gøre det lige efter et bad. Tal sammen og få afmystificeret nogle af de mange tanker, du måtte have.« Bliv set »Der kan være noget helende i, at man som kvinde lader en mand se på sig.Det kan være meget grænseoverskridende, men det kan i den grad også få én til at føle sig mere tilpas med sin krop. Så lad dig blive studeret og kom til at hvile mere i dig selv.«.
Kvinder skal slappe mere af og være tilfredse med deres køn, i stedet for at stræbe efter at ligne glatte mannequindukker, siger eksperter.
Dragør er det sted, hvor det går ' ufattelig godt', og her rammer statsminister Lars Løkke Rasmussens (V) udsagn plet.Det viser en analyse, som Arbejderbevægelsens Erhvervsråd (AE) har lavet af landets 98 kommuner for Ekstra Bladet på baggrund af tal fra Danmarks Statistik.På Lolland kæmper de med dårlige budgetter, usælgelige huse og mange på overførselsindkomster. I Dragør er historien en anden.- Vi sad netop lige og snakkede om aktiemarkedet, og det er sgu dejligt.Sådan lyder det fra to pensionister, som Ekstra Bladet møder på Dragør Havn i færd med at rigge deres sejlskib til. De nyder begge pensionisttilværelsen, forklarer 70-årige Jens Løvgreen.Turist-boomHan drev tidligere egen virksomhed i lufthavnen, og Rolf Ertner på 75 år er tidligere tjenestemand.- Vi har lige fået et nyt ældrecenter i byen, hvor der er motionscenter, billard og café.Det bruger jeg ofte, men jeg kommer meget hernede på havnen, hvor jeg nyder min båd, siger Rolf Ertner, og Jens tilføjer med et smil.- Vi har alt herude.Byens gågade er pakket med turister. Her bliver der ikke sparet på de store fadøl, imens flere kigger mod sundet.Her er der ingen ' ophørs-udsalg' eller forladte butikker som på Lolland.- Over de sidste par år har vi virkelig kunnet mærke, at der kommer mange flere turister om sommeren.- De ringer fra Københavns hoteller for at sende turisterne herud. De skal opleve dansk idyl på nogle timer, siger ejeren af Dragør Strandhotel, Philip Helgstrand.Mange tilflyttereStrandhotellet er en gammel familievirksomhed, som Philip har overtaget fra sin far, der overtog det fra sin far.Han kan både mærke, at byen har fået mange nye til-flyttere, og turisterne er kommer for at lægge penge.- Nu kommer folk ikke kun for billige øl med en høj procent. I dag vil mine gæster gerne betale for specialøl og gode bøffer. Før i tiden havde vi lukket halvdelen af året, nu kan jeg holde åbent næsten hele året, men det er, fordi de lokale kommer om vinteren, siger hotel-ejeren.Mønsterbryder-byenDragør Kommune ender som Danmarks smørhul i AE-analysen ved at have en top ti-placering i otte ud af ti af de ti sociale og økonomiske forhold.Byen topper listen som det sted i landet med flest mønsterbrydere.Tre ud af fire unge med ufaglærte forældre får en ungdoms-uddannelse.På Lolland, som ligger helt i bund, sker det kun for halvdelen.Generelt har kommunen helt andre udfordringer end andre steder i landet.- Lolland Kommune oplever et helt andet pres på kommunalbudgettet og har færre indtægter til kommunekassen fra personer i beskæftigelse end Dragør Kommune, lyder forklaringen fra AE.På spørgsmålet om Jens og Rolf kan finde noget dårligt ved at bo i Dragør, bliver jazzen fra bådens anlæg dominerende.- Der er egentlig ikke rigtigt noget, siger Jens, mens han tager en tår rødvin.BORGMESTER: Vi har for mange penge i kassenTallene taler deres tydelige sprog. I Dra gør går det ' ufattelig godt'. Byens borgmester, Eik Dahl Bidstrup (V), har heller ikke meget at klage over.- Det er fantastisk at være borgmester i en by, hvor det går så godt, siger Eik Dahl Bidstrup o g fortæller, at kommunen har fået vendt et underskud. - I 2010 var der et underskud i kommunekassen på 50 millioner kroner. Det har vi kæmpet med en lang år-række og vendt til et overskud, siger borgmesteren.Nyt ældrecenter og svømmehalOg de sorte tal i regnskabet kommer borger ne til gode nu. - Her de seneste tre år har vi fået vendt det hele. Nu kan vi begynde at investere igen.Vi får en ny svømmehal, o g vores ældrecenter er helt fantastisk, siger Venstremanden be gejstret.Lige nu er Dra gør Danmarks sjetterigeste kommune.- Vi har nu penge til at be-tale af på en langfristet gæld, da vi simpelt hen har for mange peng e i kassen, siger Eik Dahl Bidstrup.S kæv udligningPå Lolland klager borgmesteren over, at udligningssy-stemet er skævt. Selv om de ikke er partikolleger, så forstår Dragørs borgmester godt sin kollega.- Jeg synes, der skal en mere retfærdig udligning til.Lollands Kommune er en af de mest ramte kommuner, de skal absolut have mere hjælp.- Jeg kan ikke se for målet med, at vi sender penge til Her ning eller Aarhus Kommune, fortæller Eik Dahl Bidstr up, der har sendt 152 millioner af sted til andre i år.trs@eb.dk pma@eb.dk tgs@eb.dk De ringer fra Københavns hoteller for at sende turisterne herud.Fakta: ANALYSENAE's analyse af ti sociale og økonomiske forhold i de 98 kommuner viser, at Dragør er landets smørhul.Kommunen ligger i top ti på otte ud af de ti kriterier.Hvor mange er på overførselsindkomst? Hvor mange er i job? Den gennemsnitlige levealder? Andel af fattige børn? Den gennemsnitlige uddannelseslængde? Hvor mange unge med ufaglærte forældre får uddannelse? Gennemsnitlig indkomst for folk i den arbejdsdygtige alder? Folkepensionisternes disponible indtægt? Andel af folkepensionister i 2015? Antal årlige lægebesøg pr. borger? Kun målt på antal ældre over 65 år og gennemsnitlig uddannelseslængde ligger borgerne fra Dragør lige uden for top ti.LØKKELANDStatsminister Lars Løkke Rasmussen (V) udtalte for nylig, at det går ' ufattelig godt' i hele Danmark. Ekstra Bladet vil i den kommende tid efterprøve statsministerens udmelding.
SMØRHUL: Turisterne strømmer til den gamle fiskerby på Amager.
Potentielle milliardinvestorer til den tunge aktiepost i Københavns Lufthavn, som den australske kapitalfond Macquarie overvejer at sælge, risikerer at købe sig ind i en usikker økonomisk fremtid.Regeringen er på vej med en strategi for luftfarten, der kan indeholde nye rammer for lufthavnen. Samtidig er der stærke kræfter, som arbejder for lavere takster i lufthavnen.Det kan ramme indtjeningen, der sidste år satte rekord med et overskud før skat på 1,6 mia. kr.»Det er på et kritisk tidspunkt, at en stor aktiepost sandsynligvis kommer til salg. Flere af de store flyselskaber har været i verbal slåskamp med lufthavnen, fordi de finder taksterne for at benytte faciliteterne for høje.Hvis det synspunkt vinder genklang hos politikerne, når de fastsætter rammerne, skaber det usikkerhed om de fremtidige indtjeningsmuligheder.Den risiko skal en køber indregne i prisen,« siger Jacob Pedersen, aktieanalysechef i Sydbank.Han tilføjer, at Københavns Lufthavn står over for store investeringer i udbygning af lufthavnen, og det kan også tage toppen af lønsomheden i en periode.Udlandet kontrollerer Drøftelserne om de kommende takster for at benytte Københavns Lufthavn er allerede indledt.Den nuværende aftale udløber i marts 2019, og forhandlingerne går ind i en afgørende fase i slutningen af 2017.Macquarie ejer 26,9 pct. af aktierne, og kapitalfonden meddelte tirsdag, at man har udpeget rådgivere til at bistå med en strategisk gennemgang af investeringen i Københavns Lufthavne A/ S.Selskabet skriver, at det kan føre til en potentiel afhændelse af aktierne, og man vil nu gå i dialog med investorer inden for infrastruktur samt de nuværende aktionærer.Den canadiske pensionskasse Ontario Teachers Pension Plan, OTPP, har 30,8 pct.af aktierne, og de to selskaber har sammen et kontrollerende ejerskab med 57,7 pct., af aktierne. Den danske stat ejer 39,2 pct. af aktierne. Private og institutionelle investorer ejer 3,1 pct.Den samlede værdi af aktierne er på ca. 25 mia. kr.Lars Nørby Johansen, bestyrelsesformand i Københavns Lufthavne A/ S, oplyser, at meddelelsen fra Macquarie ikke kommer som en overraskelse. Macquarie øgede sin investering i lufthavnen i 2008, og det skete gennem en fond, som har en løbetid på 10 år. Den udløber næste år, så derfor kommer overvejelserne om et salg nu.Canadiere kan tage over Formanden ønsker ikke at kommentere mulige nye investorer.»Jeg er bestyrelsesformand for alle aktionærer, og jeg kan ikke og vil ikke blande mig i processen. Jeg har ikke nogen holdning til, hvilke investorer der kommer ind, eller hvordan den ideelle ejerkonstruktion måtte være,« siger Lars Nørby Johansen.Han tilføjer, at Macquarie har været en dygtig ejer, som har bidraget positivt til lufthavnens udvikling.Den australske kapitalfond og den canadiske pensionskasse har en aktionæroverenskomst, der omfatter driften af lufthavnen. Jyllands-Posten har været i kontakt med Bjarne Graven, der er investeringsdirektør i OTPP. Han ønsker ikke at kommentere, hvorvidt OTPP er interesseret i at købe aktier fra Macquarie.Kapitalfonden købte sig ind i Københavns Lufthavne i 2005, og det har været en særdeles god investering med store milliardudbytter gennem årene.I samme periode er antallet af passagerer øget med 53 pct. til 29 mio. rejsende sidste år. Macquarie fremhæver også, at lufthavnen har vundet en række priser. Bl. a. er Københavns Lufthavn 10 gange på 12 år kåret som Europas mest effektive lufthavn.»Der er ingen tvivl om, at Macquarie har gjort et rigtigt godt stykke arbejde. Det har været med til at skabe en effektiv lufthavn, som dygtigt og visionært har positioneret sig godt og har fået del i væksten i luftfarten. Men der har også været en stigende utilfredshed hos flere af de flyselskaber, som er kunder i lufthavnen,« siger Jacob Pedersen.Det er især SAS, der har ført an i kritikken af Københavns Lufthavn. Det skandinaviske flyselskab, der er den suverænt største kunde i lufthavnen, kritiserede i januar i Jyllands-Posten, at »lufthavnen spinder guld på dens monopol og alle de afgifter, flyselskaberne betaler.«.MilliardklageI februar klagede SAS og den internationale sammenslutning af flyselskaber, IATA, til trafikstyrelsen med krav om tilbagebetaling af et milliardbeløb, som man mente at have betalt for meget i trafikale afgifter. Københavns Lufthavn afviste kravet og vurderede, at SAS og IATA havde begået en stor regnefejl.SAS har flere gange fremhævet, at taksterne er markant lavere i Oslo og Stockholm, hvorfra SAS har mange ruter.Senest har SAS øget kapaciteten fra de to hovedstæder mere end i København. Det skete bl. a. med henvisning til de højere afgifter i København.SAS og flere andre flyselskaber har også været kritiske over for lufthavnens planer om at lukke den såkaldte tværbane, der benyttes under særlige vindforhold.Lufthavnen vil nedlægge banen for at få plads til en udbygning, der skal øge kapaciteten til 40 mia. kr. Udvidelsen har en samlet investeringsramme på 20 mia. kr.jenserik.rasmussen@finans.dk Det er på et kritisk tidspunkt, at en stor aktiepost sandsynligvis kommer til salg.Jacob Pedersen, aktieanalysechef i Sydbank.Fakta: DE EJER LUFTHAVNENCopenhagens Airports Denmark: 57,7 pct. - heraf har den canadiske pensionsfond Ontario Teachers Pension Plan, OTPP, 30,8 pct. og australske Macquarie 26,9 pct.Den danske stat: 39,2 pct.Udenlandske private og institutionelle investorer: 1,8 pct.Danske private og institutionelle investorer: 1,3 pct.
INFRASTRUKTUR: Hårde forhandlinger om nye takster, store investeringer og ny strategi giver usikkerhed om den økonomiske fremtid for Københavns Lufthavn.
Der er intet som en god omgang byttebytte-købmand: Du får dét, og jeg får dén, eller din leverpostejsmad for min spegepølseditto.Følelsen af at få noget bedre for det, man allerede havde.Det er en af grundene til, at salgscoach Thomas Jarolics vil bytte sig fra en hårnål til et Rolex-ur. Han er fra denne uge aktuel i Berlingske Business' nye podcast »Hårnålens Værdi«, hvor han både er hovedperson og idémand.Allerede i første afsnit kan vi afsløre, at værdien bliver langt mere end fordoblet. Blandt andet bliver hårnålen ad omveje til en orkidé fra Blomster Jannie, som »lever af at folk kradser af«. Og grunden til, at Thomas Jarolics vil bytte sig til et Rolex-ur er blandt andet, at der er noget specielt over fortællingen om ens første dyre ur. Og så på grund af hans efternavn.»Når jeg holder foredrag, tror mange, at jeg præsenterer mig som Thomas »Jeg-har-et-Rolex«. Det har været lidt en stående joke,« siger Thomas Jarolics.Men det er ikke derfor, han er gået i gang med projektet. Navnet har bare defineret målet.Thomas Jarolics er blandt andet salgscoach.Han har arbejdet i branchen i syv år, siden han var 17 år gammel. Og han ved, at den værdi, et produkt har, også handler om, hvor god sælgeren er. Et lignende bytteprojekt er tidligere udført i USA, og det ved Jarolics udmærket. Så hvorfor skal vi overhovedet høre om, hvad en hårnåls værdi kan udmønte sig i? »Jeg vil gerne bevise, at ved at sætte sig noget for, kan selv det mest latterlige blive til noget stort. Det er ikke smukt sagt, men noget så simpelt som en hårnål kan lige pludselig blive til værdi. Det er vigtigt at bevise, fordi folk har brug for at få troen på, at de selv kan. Hvis jeg kan få et Rolex ud af en hårnål, så kan det inspirere andre til at følge deres ideer.«.Alle kan få succesIdeer er vigtige for Thomas Jarolics. Han har med egne ord lyst til at give sig selv en dummeflad, når han ikke følger sine egne ideer til dørs. Han bliver irriteret.»Jeg tror, der er for mange i Danmark, der går rundt med gode ideer, som de ikke får gjort noget ved. Jeg har igennem min uddannelse og mit arbejde som coach mødt mange mennesker, som virker utilfredse og virker bange for at gøre noget ved deres ideer. Jeg tror, at mange mangler selvtillid.« Thomas Jarolics' produkt er en hårnål. Men det er lige så meget ham selv, der skal præstere, hver gang han bytter sig videre i fortællingen.Det er nemlig ikke den dybe tallerken, der skal opfindes, før man kan opnå ting med sit produkt eller virksomhed.»I virkeligheden kan alle jo få succes. Det her er jo sindssygt simpelt. Vi hører mere og mere om iværksættere og succeshistorier. Og det her er også lidt en manifestation af, at succes i dag nemmere opnåelig for flere danskere.« Tænker du over, hvorfor folk går med til at bytte med dig, når de får produkter af lavere værdi? »Nej, for tankegangen handler om at få noget til at blive bedre og større og tilføre noget værdi til de personer, jeg bytter med. Jeg tror, det handler om at blive en del af noget. Vi samler en masse mennesker og personligheder, som er en del af et større projekt,« forklarer han.Blomster Jannie vil blandt andet gerne inviteres med til ind-flytterfest, når Thomas Jarolics har fået byttet sig til »en strandvejsvilla med en ejendomsskat på tre milliarder«. »Min overbevisning er, at når man eksempelvis donerer, så gør man det for sig selv. For at få en bedre mavefornemmelse. Det handler om, hvad man selv får ud af det. Og det tror jeg også, det her drejer sig om. De kan sige, de var med, eller at de har hjulpet mig. I sidste ende kan det jo være, at deres virksomhed får flere kunder gennem den eksponering, podcasten giver,« siger Thomas Jarolics og fortæller, at han ikke ved, om han stopper, selv om han får sit Rolex.»Det kan jo være, jeg sidder på Mars med Elon Musk og SpaceX om ti år. Jeg tror ikke, jeg stopper, før jeg er tilfreds. Og jeg er sjældent tilfreds. Hvis jeg når et Rolex-ur, ville jeg bare tænke: »Hvad kan vi så nå?«.« De første fem afsnit af »Hårnålens Værdi« kan høres fra i dag på iTunes og Spreaker.com eller i din podcast-app.Hver onsdag bliver der udgivet nye afsnit.Podcasts fra Berlingske Business sponsoreres af Nordea.nipc@berlingskemedia.dk Fakta: PODCAST-SERIEFra hårnål til Rolex»Hårnålens Værdi« er en podcastserie om evnen og viljen til at bytte sig til tops gennem mennesker, produkter og salgsteknikker. Den skal også vise, at den gode idé ikke behøver at være banebrydende, før den kan skabe værdi. Thomas Jarolics vil i de næste mange afsnit, som udgives hver onsdag fra 3. maj, tage lytterne med til blomsterhandlere og cocktailkurser i håbet om at bytte sig fra en hårnål til et Rolex-ur.Samme slags udfordring er tidligere foretaget i USA, hvor en papirclip blev byttet til et hus. Du kan finde »Hårnålens Værdi« på Spreaker. com, på iTunes eller i din podcast-app.Podcasts fra Berlingske Business sponsoreres af Nordea.
Thomas Jarolics har sat sig for at bytte sig fra en næsten værdiløs hårnål til et eksklusivt Rolex-ur i første sæson af Berlingske Business' nye podcast »Hårnålens Værdi«. Men det kan også være, at han ender med en strandvejsvilla - eller ingenting.
Han havde egentlig forestillet sig at skrive en artikel om noget, der var oppe i tiden: »Fremmedkrigere eller sådan noget.« Men så sagde redaktøren til ham, at han burde genbesøge den særlige ungdomssanktion - der er et alternativ til ubetinget fængselsstraf for unge mellem 15 og 18 år, som begår alvorlig kriminalitet - som han allerede for 10 år siden forskede i.Dét gjorde han.»Der har været stille om det område, for hvad pokker skal man gøre ved de her domfældte under 18 år, som begår grov kriminalitet, og som måske ikke er særligt indstillet på at samarbejde? Man kan egentlig godt kalde dem ' de glemte unge',« siger professor Jørn Vestergaard fra Københavns Universitet.I 2001 indførte politikerne regler om en særlig ungdomssanktion i straffeloven for domfældte, som på gerningstidspunktet er under 18 år.Det var tænkt som et alternativ til ubetinget fængselsstraf. Drømmen var at opfinde en sanktion, som de unge domfældte ikke kunne slippe ud af - heller ikke ved at gøre sig umulige. Målgruppen var unge med markante adfærdsproblemer. Voldelige og truende unge, som typisk hang i grupper og skabte frygt. De utilpassede unge. Dem, vi i dag kalder uden for pædagogisk rækkevidde.Tidspunktet var alt andet tilfældigt.I midten af 2000 tiltrak sager om gruppevoldtægt og gaderøverier med indvandrerunge som gerningsmænd sig stor politisk opmærksomhed.Jørn Vestergaard mener, at der var tale om »payback-tænkning«, da ungdomssanktionen kom til verden.»Den blev indført i en ganske bestemt retspolitisk situation, som sådan noget nogle gange bliver.« Problemet med sanktionen er bl. a., at to lovovertrædere, som i deres sager har fået straffe af meget forskellig strenghed, kan ende med at få stort set samme sanktion.Omvendt kan to unge i samme sag blive idømt meget forskellige sanktioner, hvis der bare er en smule forskel i alder, selv om de i øvrigt har været lige gode om kriminaliteten: Den 16-17 årige idømmes en indgribende og langvarig ungdomssanktion, mens den 18-årige ' slipper' med en forholdsvis kort fængselsstraf.Jørn Vestergaard var nysgerrig efter at finde ud af, hvordan de selv oplever det og læste en rapport fra Børnerådet i slutningen af 2015 om emnet, hvor bl. a. seks unge kom til orde: »De oplevede det ikke som noget, der giver mening eller et fornuftigt perspektiv. Så ligger det til sådan én som mig at sige: Nu var det måske på tide at få foretaget en grundig kortlægning af, hvad der egentlig foregår.«.50 års kriminalpolitikDerfor satte han sig ned og skrev en artikel til en antologi om 50 års kriminalpolitik, som lige er udkommet, redigeret af Landsforeningen Krim og forskeren Linda Kjær Minke.Artiklen sætter fokus på ungdomssanktionen: En dom til ungdomssanktion kan f. eks. gå ud på, at den unge domfældte kommer under kommunens tilsyn i to år og i socialpædagogisk behandling - herunder med kontrol af narkomisbrug. I de første to måneder ryger den unge på en sikret afdeling på en døgninstitution for børn og unge. I øvrigt skal den unge efterkomme krav fra de sociale myndigheder om f. eks. opholdssted.Hvis vilkårene brydes, kan den unge ryge tilbage i den sikrede døgninstitution, dog maksimalt i et år.Det var oprindeligt forventet, at ca. 36 årligt ville idømmes ungdomssanktion.Sådan kom det ikke til at gå. I 2006 modtog 118 dommen. Knap halvdelen havde anden etnisk baggrund end dansk. Så hvis Jørn Vestergaard har ret i, at der er tale om glemte unge, er der for en stor dels vedkommende tale om glemte unge af anden etnisk baggrund.Siden er ungdomskriminaliteten næsten halveret som følge af de unges »mindre gadeorienterede livsstil« og ændrede vaner omkring stoffer og alkohol. Hvor der tidligere var pladsproblemer på de sikrede institutioner, stod man pludselig med tomme pladser. I 2014 fik 43 unge dom til ungdomssanktion - 37 drenge og seks piger. En tredjedel havde anden etnisk baggrund end dansk. 21 var dømt for røveri, 11 for vold og fire for brandstiftelse. En tredjedel var under 15 år på gerningstidspunktet, men kun få var over 16 år.Jørn Vestergaard anerkender, at lovgivningsmagten har haft behov for at vise fasthed og handlekraft.Problemet er bare, at ikke meget tyder på, at det har virket.»Det har ikke været muligt at dokumentere videnskabeligt, at ungdomssanktionen kan praktiseres på en måde, der gør den bedre egnet end andre foranstaltninger til at mindske de unges tilbagefald i ny kriminalitet,« siger han: »Det tegner ikke til at virke efter hensigten. Samtidig er det et uforholdsmæssigt stærkt indgreb i forhold til hensigten.«.UngdomsfængsletUngdomsfængslet blev afskaffet i 1973, fortæller han: »Argumenterne for at bevare ungdomssanktionen er på ingen måde stærkere end de synspunkter, som for et halvt århundrede siden blev fremført til forsvar for sanktionen ungdomsfængsel.« Hvad mener han egentlig med det? »Det er tankevækkende, at da man engang havde noget, der mindede meget om det her - nemlig ungdomsfængslet - afskaffede man det. Det gjorde man i erkendelse af, at det ikke virker og opleves som dybt uretfærdigt, og de to ting hænger sammen for de unge.« Tværtimod risikerer man at drive de unge længere ud.»Det kræver ikke meget psykologisk indsigt at forestille sig, at det må opleves som meget uretfærdigt og demotiverende at få en sanktion, der er strengere end det, de ville være blevet idømt, hvis de havde fået en almindelig fængselsstraf. De kan sammenligne sig selv med de lidt ældre, som de ser slippe med en betinget dom på tre måneder f. eks., mens de selv skal igennem et meget mere langstrakt forløb på op til to år.« Især i mange jyske retskredse benyttes ungdomssanktionen, mens den benyttes sjældnere i hovedstadsområdet.Jørn Vestergaard advarer mod at tro på, at der et eller andet sted derude findes en særlig opskrift, der med straf og faste rammer kan tvinge unge mennesker i socialpædagogisk behandling.»Der findes ikke en rigtig kogebogsopskrift på sådan en sanktion - problemet er, at en meget indgribende og tvungen foranstaltning inden for frihedsberøvende rammer hænger meget dårligt sammen med hensigten om at behandle de unge socialpædagogisk,« siger professoren.»Det er påfaldende, at hvis vi går 44 år tilbage i tiden, nåede man præcis samme konklusion med ungdomsfængslet: Det her hænger ikke sammen. Så hvorfor hænger det sammen nu, hvor man har prøvet ungdomssanktionen i 15 år. Der er ikke meget, der tyder på, at det virker.« Men hvad vil han så sætte i stedet: Er tiden ikke forpasset til kærlighed og rundkredspædagogik og resocialisering for denne gruppe af vrede og voldelige unge? Ikke nødvendigvis, mener han.»Den socialpædagogiske indsats virker bedst, hvis den unge har en motivation og ikke forceres ind i meget restriktive rammer. Vi taler om unge mennesker, som tænker og handler selv, og som i forvejen er i en vis modsætning til det omgivende samfund. De bliver ikke mere motiveret af at få en ungdomssanktion trukket ned over hovedet.« I hvert fald ved vi, hvad der næppe virker, siger han: »Vidtgående og skønsbetonede indgreb i den personlige frihed over for unge lovovertrædere, der straffes markant strengere end tariffen for voksne kriminelle.«.Dobbelt uretfærdighedJørn Vestergaard oplister en lang række problemer med ungdomssanktionen: Usikkerhed om sanktionens indhold, usikkerhed om anvendelsesområde, usikkerhed om den enkelte doms konkretisering, usikkerhed om principper for udmøntning og fuldbyrdelse, de ufleksible ydre rammer, manglen på proportionalitet, decentraliseringen af planlægningen og styringen af sanktionen, fraværet af ensartethed, forudsigelighed og grundlæggende retssikkerhed på alle processens stadier.Allerede før ungdomssanktionens vedtagelse advarede et mindretal i Ungdomskommissionen mod det, de kaldte den dobbelte uretfærdighed.»Den oplevede uretfærdighed er et problem i sig selv, men oplevet uretfærdighed betyder også mindsket motivation for behandling,« udtalte et mindretal bestående af kriminolog Flemming Balvig, forstander Jens Bay samt direktør for landsforeningen af private sociale botilbud Geert Jørgensen.Jørn Vestergaard efterlyser et nærmere eftersyn af dagligdagen i mange af institutionerne, hvor sammenblandingen af straf og behandling skal udmøntes.»Hvad er det egentlig for en behandling, hvis det overhovedet er en behandling? Langt hen ad vejen er det måske nok bare opbevaring og restriktioner. Det fortjener altså en nærmere belysning.« Han skyder ikke på socialpædagogerne.»Der er sikkert dygtige ildsjæle og dygtige pædagoger, men de er svære at rekruttere og fastholde.« Desuden savner de simpelthen et grundlag at stå på: »Det, der foregår, er præget af, at der ikke findes en opskrift på, hvad den strukturerede socialpædagogiske behandling skal bestå i.«.fri@information.dk Det er påfaldende, at hvis vi går 44 år tilbage i tiden, nåede man præcis samme konklusion med ungdomsfængslet: Det her hænger ikke sammen Jørn Vestergaard Professor i strafferet, Københavns Universitet.
Folketingets partier skal i gang med at forhandle en ny pakke mod ungdomskriminalitet. Professor i strafferet Jørn Vestergaard mener, at tiden er inde til at aflive den uretfærdige ungdomssanktion.
' Det er, som om han kender os. Altså virkelig'- Hvorfor læser du John Green? »Det er absolut umuligt for mig at lade være. Man bliver fuldstændig opslugt af fortællingerne. Og man er som læser aldrig i tvivl om, at der er en større mening med dem: John Green er en forfatter, der altid har et budskab med sine bøger, de er en slags livslektioner. Hvor En flænge i himlen (fra 2012, filmatiseret i 2014, red.) handler om nærvær, kræft, død og om at sige farvel, så handler det i Endnu en Kathrine (fra 2006, red.) om at turde gøre noget, der giver nuet betydning. Det er op til mig at bestemme, hvad der giver mit liv værdi.Det er sådan nogle ting, man lærer af at læse John Green. Og det bliver aldrig moraliserende, som det gør, når ens forældre eller skolelærer vil lære én om livet og den slags.« - Hvordan adskiller han sig fra andre forfattere, der skriver til og om teenagere? »Han tør tage fat i de problemer og emner, som mange måske er bange for. Og som mange voksne tror, at teenagere ikke kan rumme. Men vi ved jo godt, at mennesker dør. Vi ved godt, at vores forældre kan blive syge og dø. Eller at vi selv kan få en depression og den slags. Jeg tror, det er vigtigt, at vi også får lov til at læse om den slags uden omsvøb. Vi er jo nødt til at forberede os på, at de svære ting også kommer til at ramme os en dag. Det tror jeg, John Greens forfatterskab hjælper mange med.Han er ikke bange for at udfordre os og skrive om eksempelvis kræftsygdom, død og psykisk sygdom. Og han tør blande det med humor og ironi.Jeg vidste ikke, at jeg kunne grine og græde samtidig, før jeg begyndte at læse John Green.« - Hvilken bog er din favorit? »Paper Towns er min favorit. Eller Gåden om Alaska. Men jeg er også bare virkelig glad for En flænge i himlen.Det er ret svært at vælge én, synes jeg. De har jo alle sammen lært mig noget vigtigt.« - Følger du John Green på de sociale medier? Og hvis ja, så hvorfor? »Jeg har ikke Twitter, men jeg følger ham på Facebook og Youtube.Jeg er ret nysgerrig på ham som menneske. Det er spændende at få indblik i, hvad det er for en person, der står bag alt det her. Men det er alligevel først og fremmest bøgerne, det handler om for mig.« - Hvad læser du ellers? »Jeg er ret vild med romantik, realisme og gysere. Jennifer Niven er også en forfatter, der tør skrive om tabuiserede emner som selvmord eller fedme. Jeg kan også godt lide Stephen King, men mange af hans bøger er stadig lidt for svære, synes jeg.« - John Green bliver ofte beskrevet som en forfatter, der ikke alene skriver til og om teenagere, men en forfatter, der giver stemme til jeres generation.Hvad tænker du om det? »Det tror jeg, han gør. Det er, som om han kender os. Altså virkelig.Man kan slet ikke mærke, at han er voksen. Og alle ved, hvem han er. Jeg synes, at det fedeste ved John Greens bøger er, at de ikke kun sætter samtaler om eksempelvis kræft i gang. Han formår også at hive hverdagsproblemer op på et andet niveau.Han breder det hele ud og gør det større.«.' At læse John Green er som at få et stort varmt knus'- Hvorfor læser du John Green? »Jeg var ikke så god til at læse i lang tid ad gangen, før jeg begyndte at læse John Green. Men det var, som om tiden bare stod stille, da jeg første gang læste En flænge i himlen. Den handler om en pige og en dreng - én af dem er kræftsyg. De her bøger er ikke normale bøger. De får alle følelser og tanker frem på én gang.At læse John Green er som at få et stort varmt knus, hvis du forstår?« - Hvad er det, der gør dem til ' ikke normale' bøger? »Jeg elsker sukkersød romantik og alle de klassiske ' dreng møder pige'-fortællinger. Men hos John Green er det altid mere end det. En flænge i himlen handler om kærlighed mellem to unge mennesker, men det handler jo også om meget mere end det - om kræftsygdom, psykiske problemer og død. Jeg bliver helt varm indeni, når jeg læser hans bøger, for der er altid også meget humor i det svære og alvorlige. Men på sådan en underspillet måde, der ikke bliver kikset.« - Hvad læser du ellers? »Lige nu læser jeg Anna Todds After-serie, der handler om forelskelse.Jeg har også forsøgt at læse de bøger, min mor læste, da hun var ung. Men de er lidt for seriøse og tørre, synes jeg, så det er kun, når jeg keder mig i sommerhuset, jeg læser i dem.« - Hvad er det for nogle karakterer, vi møder hos John Green? »De er tit outsidere eller nørder, de har tit svært ved at passe ind.Det er, som om de altid formår at reflektere et eller andet i mig som læser. Uanset hvor forskellige de er, så kan jeg se mig selv i dem. Jeg er selv blevet mobbet og har følt mig meget ensom, da jeg var yngre. Og det hjalp mig at læse bøger som En flænge i himlen eller Paper Towns. De viste mig ligesom, at ensomheden ikke er en evig tilstand, men noget, der kan holde op - for alting kan jo forandre sig, ikke? Man kan starte på en ny skole, man kan få nye venner, eller måske blive forelsket. Og ensomhed er ikke kun en dårlig ting, den kan også give plads og ro til en anden eftertænksomhed. Det er vigtigt, at teenagere får plads til det, tror jeg. Så forstår man, at ens problemer ikke er unikke - og så føler man sig mindre alene.« - Vil du blive ved med at læse John Green, når du bliver ældre og vokser ud af teenagelivet? »Det tror jeg, ja. For bøgerne handler jo ikke bare om at være ung i år 2017, men også om mere almene ting - om venskab, død, kærlighed. Det er ikke kun teenagere, der har brug for at læse om den slags, vel? Jeg tror, at alle har brug for at blive mindet om, hvordan det var at være ung - og om, at alting kan ændre sig.«.' Jeg tror ikke, han kan skrive noget dårligt'- Hvorfor læser du John Green? »Man er altid sikret en stor oplevelse, når man åbner en af hans bøger.Den er ikke så meget længere.Jeg tror ikke, han kan skrive noget dårligt. Det er ret kritisk, hvis hans nye bog skulle vise sig at være dårlig.Men man må være loyal som fan. Jeg har endnu ikke oplevet, at han har skuffet mig. Hver bog har været en stor oplevelse, de har alle taget mig igennem alle former for følelser og tanker. Det er John Green-stilen.« - Hvad er det, der gør hans bøger til store læseoplevelser? »Han skriver meget enkelt, men samtidig også meget originalt og uforudsigeligt. Jeg tror ikke, John Green skriver efter en eller anden genkendelig skabelon eller kedelig berettermodel, han sørger altid for at indbygge overraskende, men troværdige twists i historien og i kompositionen.Det er nyt, men også tit genkendeligt - historierne taler altid til et eller andet i vores liv og hverdag.Og så er karaktererne hos John Green ikke helteagtige skikkelser, de minder mest af alt om os - om ret almindelige unge mennesker, der har lidt svært ved at finde ud af tingene. John Green er sådan én, man kan se op til. Men ikke som en voksen eller en forældre, mere som en cool og klog ven.« - Hvilken bog er din favorit? »En flænge i himlen. Jeg plejer at låne bøger på biblioteket, fordi det bedre kan betale sig, når man læser meget. Men jeg var så vild med En flænge i himlen, at jeg var nødt til at eje et eksemplar selv, så jeg kunne læse den igen og igen. Jeg tror, John Greens bøger er for os, hvad dyre møbler eller Royal Copenhagen måske er for voksne. De viser, at man har god litterær stil.« - Hvad betyder det for dig som fan, at John Green også er videoblogger og aktiv på de sociale medier? »Det er lidt uinteressant, synes jeg. For mig er det hans bøger og de universer, han skaber dér, der er spændende og stort.« - Hvad læser du ellers? »Jeg læser alt, undtagen gys. Især sci-fi, fantasy og romantik. Jeg kan godt lidt Rick Riordan, Stephanie Perkins og J. K. Rowling, naturligvis.Jeg læser mest amerikansk og engelsk litteratur, det er, som om de bare skriver mere fængende end danske forfattere.« - John Green bliver ofte beskrevet som en forfatter, der ikke alene skriver til og om teenagere, men en, der giver stemme til jeres generation.Hvad tænker du om det? »Jeg tror, at mange af de forfattere, der skriver til og om teenagere, er en slags generationsstemmer.Også selv om de er voksne. De ved, hvad de taler om. Og man lærer ikke bare noget om livet, men også om sig selv, når man læser deres bøger.Når jeg om ti år tænker tilbage på, hvad der var vigtigt og stort i min ungdom, så vil jeg helt sikkert tænke på John Greens bøger. Han er god til at tage emner op, som mange ikke tør tale om. Det er vigtigt for mig - og sådan tror jeg, mange har det.«
Den amerikanske forfatter og videoblogger John Green er den absolut største for læsende teenagere anno 2017. Vi har spurgt de tre piger bag litteraturpodcasten Young Adults hvorfor.
@daviddyrholm Søerne, sommervejr og solnedgang # ibyen # cph

BOLIGER Københavns største boligselskab Fsb har netop holdt rejsegilde for første etape af byggeriet " Skyttehusene" med 410 almene boliger, som opføres på Bella Centers gamle parkeringsplads i Ørestad.I første omgang opføres 62 familieboliger samt 10 små, billige boliger med Rødovrevirksomheden Dyrlund Sørensen A/ S som totalentreprenør.Første etape forventes klar til indflytning i 2018, mens det samlede projekt skal stå færdigt ved udgangen af 2020. Der er i alt tale om 217 familieboliger på 55-115 kvadratmeter, 22 små, billige boliger på 35 kvadratmeter samt 171 ungdomsboliger - ligeledes på 35 kvadratmeter.Med Vilhelm Lauritzen og Oluf Jørgensen som henholdsvis arkitekt og ingeniør opfører Fsb et byggeri, der er inspireret af Københavns gamle kvarterer. Skyttehusene opføres i 5-6 etagers højde og bliver en del af det nye Bellakvarter med boliger, erhverv, butikker og grønne arealer.- Fsb's mange almene boliger på området vil blive placeret mellem andre typer boliger for helt bogstaveligt at blande byen. Her kommer både ejer-, andels-og lejeboliger til at ligge spredt mellem hinanden. Fsb's boliger skal ikke ligge ét sted, men i blokke blandt de andre boformer.Det er et fantastisk eksempel på et blandet København, siger Fsbs formand Steen Søndergaard Thomsen.Skyttehusene er endnu et skridt hen imod Københavns Kommunes mål om at opføre 9.000 nye almene boliger frem mod 2027. Almene boliger udgør i dag ca. 20 % af den samlede boligmasse i Københavns Kommune. Det er kommunens målsætning, at denne andel skal fastholdes i takt med, at København udbygges.Solstra Development er delegeret bygherre på projektet.
Fsb og entreprenøren Dyrlund Sørensen er godt i gang med byggeriet af 410 almene boliger ved Bella Center på Amager.
Vores haver, vores vejGrønt. Jeg har et ambivalent forhold til havemagasiner. Havearbejde siger mig meget lidt. Okay, Søren Ryge er oftest god, nu og da for meget. Alligevel med en helt egen stil, som muligvis deler haveslangen, men som også har gjort ham til guru for ukrudts rettigheder, at staudebed forpligter. Andre haveprogrammer, som dette, går mere ned i havekulturen som en form for fællesskab, hvor mennesker mødes omkring rive og hakke, og sød havemusik opstår. Helt klart helsebringende.Desværre står jeg uden for lågen.Uden gejst for at gøde og dyrke søde jordbær. ' Den gamle gartners sang' blev aldrig min livsmelodi.TV 2 kl. 13.15.The Grand Budapest HotelDagens film. På alle måder er Wes Andersons film en kærlig parodi på Stefan Zweigs nostalgiske og salonfæhige melankoli omkring verden af i går. Historien foregår i en fiktiv midteuropæisk republik i mellemkrigstiden på et stort grandiost bjerghotel, just sådan som man opførte dem tæt på fin de siècle. Set af en fremmed amerikaner i Europa med skælmsk øje for vort kontinents sælsomme og fortidige mærkværdigheder.TV 2 Zulu kl. 20.50.Spørg CharlieDilemmaløsning. Et grotesk spørgeprogram med sin helt egen absurde og surrealistiske underholdningsværdi. Borgerskabets diskrete charme møder begærets dunkle mål. Luis Buñuel ville have elsket dette spørgeprogram som gedigen småborgerlig snusfornuft og dekorativ nyttemoral. I en verden, hvor samme borgerskab kun overholder egne love, så længe de er passende anvendelige.TV 2 Charlie kl. 18.35 bo. tao. michaelis@pol.dk.

Det vides ikke med sikkerhed, hvor traditionen med at flage på halv stang er opstået. Men skikken har været brugt i Danmark siden 1700-tallet og stammer formentlig fra søfolk, som halede flaget ned for at gøre plads til ' dødens usynlige flag' i toppen af masten. I dag synliggør et flag på halv vores sorg og respekt for den døde. Flaget hejses først helt til tops, hvor det forbliver et øjeblik og derefter nedhales til halv stang.I anledning af prins Henriks død flages der fra klokken 8.00 til solnedgang på halv stang fra samtlige statsbygninger og statsskibe frem til 20. februar.

REGNSKAB Karsten Rasmussen, der ejer en bred portefølje af selskaber inden for miljø og genanvendelse inklusiv asfaltvirksomheden Super Asfalt A/ S, må for tredje år i træk notere et underskud på bundlinjen i moderkoncernen KRHT Holding ApS.I det seneste regnskab fra 2016/ 17 er underskuddet således på 4,3 mio. kroner efter skat, hvilket er en forbedring på knap 20 procent fra forrige regnskab, men til gengæld er egenkapitalen i 2016/ 17 faldet til 1,8 mio.kroner. Og revisorerne udtrykker nu " væsentlig usikkerhed vedrørende fortsat drift"." Selskabet og datterselskaberne har i året haft en yderst stram likviditet. Endvidere har koncernen kreditfaciliteter, der er til genforhandling, og der forhandles aktuelt med finansieringskilder om at opnå de nødvendige kreditfaciliteter til det kommende år", står der i en note i årsrapporten.Sælger virksomhedKarsten Rasmussen fremhæver, at der er sket en del siden den 30. juni 2017, da regnskabet lukkede, og han er tryg ved økonomien i koncernen.Blandt andet er der sikret de nødvendige kreditfaciliteter.Desuden vil et nært forestående frasalg af en virksomhed styrke likviditeten yderligere.- Vi arbejder med et salg af en virksomhed, som vil løfte egenkapitalen med et tocifret millionbeløb, siger Karsten Rasmussen, som ikke ønsker at oplyse, hvilket selskab i koncernen der er tale om.Han forklarer, at den primære årsag til underskuddet skal findes i koncernens Tarpaper-selskaber, der har kostet mere end forventet at etablere og udvikle. Tarpaper Recycling omdanner tagpap til bindemidlet bitumen, der bliver anvendt til produktion af asfalt.- Vi har afdelinger i Danmark, Finland, Sverige og Tyskland, der alle er forholdsvis nye. Og det koster at opbygge produktion, få opbygget kundekreds og indhente godkendelser til produkter. Det er helt efter planen, at de på kort sigt vil give underskud, siger han.Tilfreds med udviklingTarpaper Recycling ApS åbnede i Danmark i 2006, Sverige i 2011, Finland i 2014 og senest i Tyskland i 2016.Selskabet kom ud med et underskud på 2,9 mio. kroner efter skat.Super Asfalt A/ S har endnu ikke aflagt regnskab, men holdingselskabet Super Asfalt Holding ApS, der altså er et datterholdingselskab i moderkoncernen KRHT Holding, viser et underskud på 1,7 mio. kroner.Karsten Rasmussen vil ikke sætte år på, hvornår selskaberne skal give overskud.- Jeg er iværksætter, jeg starter selskaber op, udvikler dem og sælger dem videre.Det er sådan, jeg arbejder.Og det koster ressourcer at køre nye selskaber i gang.Jeg har en overordnet plan for, hvordan forretningen skal udvikle sig, og jeg er sådan set tilfreds med, hvor koncernen står i dag, siger Karsten Rasmussen.Alle er CE-mærketI årsrapporten for 2016/ 17 står der, at resultatet er utilfredsstillende? - Når der er røde tal i et regnskab, vil man næsten altid skrive, at det er utilfredsstillende.I for eksempel Tyskland har omkostninger til blandt andet ingeniørbistand været højere end ventet, men så er der andre steder, hvor det går fremad.Overordnet er vi cirka der, hvor vi skal være, siger Karsten Rasmussen.Ifølge Karsten Rasmussen har alle virksomhederne i koncernen nu har fået deres produkter CE-mærket.Det gælder også Super Asfalt A/ S, der tidligere er blevet kritiseret for at sælge asfalt uden CE-mærkning af brancheorganisationen Asfaltindustrien.Vi arbejder med et salg af en virksomhed, som vil løfte egenkapitalen med et tocifret millionbeløb Karsten Rasmussen, ejer og adm. direktør i KRHT Holding ApS.Et udpluk af Karsten Rasmussens aktiviteterIværksætteren Karsten Rasmussen sidder 100 procent på ejerskabet i KRHT Holding ApS, der er paraplykoncern for flere selskaber: ? Under In Green Tech Group ApS administrerer han blandt andet Tarpaper Recycling ApS, der arbejder med genanvendelse af tagpap i Danmark. Det danske Tarpaper har desuden datterselskaber i Finland og Sverige. Den tyske version af Tarpaper, Dachpappe Recycling Deutschland, blev etableret i 2016 og har pt. tre underliggende datterselskaber ? I KRHT Holding hører også Super Asfalt Holding ApS-datterselskabet Super Asfalt A/ S til, der, som navnet antyder, er en asfaltvirksomhed ? Herudover findes selskaber som Oliesug ApS, Entreprenør Værkstedet Thy ApS og svenske aktiviteter i Karsten Rasmussen Holding AB i koncernen ? Ved siden af KRHT Holding ejer Karsten Rasmussen størsteparten af koncernen NKR Gruppen ApS, der administrerer flere nedbrydningsselskaber i Sverige og i mindre omfang i Danmark .KRHT Holding ApSMio. kroner 2016/ 17 2015/ 16 Bruttofortjeneste ikke oplyst 13,3 Driftsresultat ikke oplyst -6,5 Resultat før skat -4,3 -5,3 Årets resultat -4,3 -4,3 Egenkapital 1,8 6,2 Regnskabet er afsluttet den 30. juni 2017.
Revisorerne udtrykker usikkerhed om den fortsatte drift i moderkoncernen for asfaltvirksomheden Super Asfalt A/ S. Men et nært forestående salg vil sikre forretningen et tocifret millionbeløb, ifølge ejer Karsten Rasmussen.
Fængsel på livstid eller forvaring svarer for en nydømt kriminel lidt til valget mellem pest eller kolera.I begge tilfælde vil det ikke være muligt præcist at sige, hvornår afsoneren atter kommer på fri fod.I gennemsnit bliver en livstidsdømt løsladt efter 15-16 års fængsel, men kan allerede efter 12 år gøre sig håb om at komme fri. Livstidsfangen Naum Conevski, der i 1985 blev dømt for at skyde to drenge, sidder dog eksempelvis stadig i fængsel knap 33 år senere. Og rovmorderen Seth Sethsen, der i 1985 dræbte en taxichauffør i Albertslund, har siddet inde i 32 år. Det svarer også nogenlunde til den afsoning på næsten 33 år, som politimorderen Palle Sørensen kom til at sidde for drabene i 1965 på fire politifolk.Omvendt kan en forvarings-afsoner i princippet blive løsladt hurtigere, men får i gennemsnit først bevilget udgang efter en periode, der svarer til en fængselsstraf på mindst 12 års fængsel. Sidste år oplyste Kriminalforsorgen, at den person, der har siddet længst i forvaring på det tidspunkt, havde siddet indespærret i 21 og et halvt år.Normalt skal man for at få livstid enten have slået flere mennesker ihjel eller have begået andre forbrydelser end drabet. Og for at blive idømt forvaring skal man dels dømmes for en personfarlig forbrydelse, dels skal Retslægerådet vurdere, at man på fri fod frembyder nærliggende fare for andres liv, legeme, helbred eller frihed.baa@bt.dk 

24 dage 24 mennesker 24 historier Læs den sidste i 1. sektion, side 2. 

Scorpions annoncerede afskedsturné i 2010, men bestemte sig alligevel for at fortsætte. Det skal vi være glade for.Tyskerne fejrede ikke mindre end 50-års jubilæum i 2015, men alderen taget i betragtning var de forbavsende effektfulde i Royal Arena, hvor 10.000 fremmødte vidnede om, at orkesterets popularitet også er intakt.Medtaget sangerI forhold til Pretty Maids' komplet håbløse opvarmning forekom Scorpions at boltre sig i en helt anden galakse, og veteranernes iørefaldende blanding af tidlig heavy metal og hard rock blev leveret med vilje, energi og professionalisme i et funklende storskærmsshow.Den 69-årige riffmaskine Rudolf Schenker gik og løb forrest, da gruppen indledte på imponerende vis tilsat gnist og gennemslagskraft gennem gamle sange som instrumentale ' Coast to Coast', ' The Zoo' og et herligt medley af numre fra 70' erne.Scorpions' skrøbelige sanger Klaus Meine viste imidlertid svaghedstegn, og der var unægtelig ikke megen kraft tilbage i stemmen med den umiskendelige prøjseraccent, så han lod publikum synge ' Wind of Change'.Kvintettens skæringer fra deres seneste album, ' Return to Forever', som udkom i 2015, klarede sig noget bedre end frontmanden, der kom til at se endnu mere medtaget ud, fordi han stod foran et regulært energibundt.Svensk hvirvelvindDen relativt nytilkomne trommeslager Mikkey Dee er en klar gevinst for oldtimerne.Men fortolkningen af ' Overkill', der blev udødeliggjort af den forrygende svenskers tidligere band Motörhead, savnede originalens pondus.Til sidst cementerede Scorpions dog sejren med fuldfede versioner af ' Blackout', ' Big City Nights' og ' Rock You Like a Hurricane'.En orkan var det måske ikke, men i hvert fald en medrivende rockkuling.tom@eb.dk .Tyskerne fejrede ikke mindre end 50-års jubilæum i 2015.
Scorpions bed fra sig i velbesøgt Royal Arena.
FREDAG 10. NOVEMBER10.30 Svend Brinkmann står for åbningstalen ved Bogforum 2017. Shortlisten til Debutantprisen præsenteres, og vinderen bliver offentliggjort.(Scenen) 10.55 Åbning af Lindhardt og Ringhofs scene med Leif Davidsen, der interviewes af Camilla Gohs Miehe-Renard om ' Ravnens rede'. (Lindhardt og Ringhof Forlag A/S) 11.00 Tænkepauser. Humor. Stefan Kjerkegaard og Hella Joof taler alvorligt om humor, men ikke alt for alvorligt om alvoren. (Aarhus Universitetsforlag) 11.30 Amalie Smith taler med Klaus Rothstein om bogen ' Et hjerte i alt'.(Gyldendal Tranescenen 2) 11.45 Sanne Gottlieb i samtale med Hassan Preisler om ' Sleep stalker' - en sanselig, erotisk og dyster fortælling.(Lindardt og Ringhof Forlag A/S) 12.00 Caspar Eric i samtale med Thomas Vang Glud om ' Avatar'. (Litteratursiden) 12.10 Annette Lassen taler med Birgir Thor Møller om bogen ' Islændingesagaernes verden'. (Gyldendal Tranescenen 2) 12.20 Mød Ida Jessen, der er aktuel med ' Doktor Bagges anagrammer'.(Arnold Busck) 12.30 Line Knutzon fortæller om den humoristiske og skarpe ' Camille Clouds brevkasse'. (Bogcaféen) 12.30 Nanna Goul læser op af sin anden bog, ' Erle perle'. (Spot Scenen) 12.45 Hør Özlem Cekic fortælle om arbejdet med at forstå hadet i ' Hvorfor hader han dig, mor?'. (Hvid Scene) 12.45 Krimiforfatter Ole Tornbjerg krydsforhører Hans Jørgen Bonnichsen om ' Glem ikke Heidi'. (Scene 2) 12.50 Peter Christensen taler med Tom Buk-Swienty om bogen ' Scoop'.(Gyldendal Tranescenen 2) 13.00 Kritiker Lars Bukdahl og professor Anne-Marie Mai interviewer Andreas Pedersen og Liv Nimand Duvå, de to vindere af Munch-Christensens debutantpris 2017. (Litteratursiden) 13.00 Den islandske forfatter Gerður Kristný i samtale om romanen ' Hestvík'. (Forlaget Vandkunsten) 13.30 Den nu 22-årige debutant Thomas Korsgaard taler om ' Hvis der skulle komme et menneske forbi'.(Bogcaféen) 13.30 Hør Jens Andersen fortælle om arbejdet med biografien om kronprins Frederik. (Jens Andersen Scenen) 13.50 Klaus Rothstein interviewer debutanterne Emeli Bergman og Malte Tellerup. (Lindhardt og Ringhof Forlag A/S) 14.00 Claus Elholm Andersen. Præsentation af antologien ' Så tæt på livet som muligt' - om Karl Ove Knausgårds ' Min kamp'. (Forlaget Spring) 14.00 Morten Sabroe læser op af sin roman ' Love me Do', en kærlighedserklæring til hustruen Do.(Lyttesalonen) 14.15 Kathrine Lilleør og Maise Njor i klog, kærlig og indfølende samtale om livets afslutning. (Lindhardt og Ringhof Forlag A/S) 14.20 Hans Davidsen-Nielsen og Nynne Bjerre Christensen taler om hans nye spionroman. (Politikens Forlag) 14.30 Vinder af Bogforums Debutantpris 2017 interviewes. (Bellascenen) 14.30 Kjell Westö. Mød den finlandssvenske forfatter til ' Den svovlgule himmel'.(Bogcaféen) 14.30 Sara Blædel fortæller om ' Ilkas arv', bind 2 i trilogien om bedemandens datter. (Scenen) 14.45 Hør Peter Adolphsen i samtale med Nanna Mogensen om ' Rynkekneppesygen'.(Spot Scenen) 15.00 Peder Frederik Jensen i samtale med Rune Skyum-Nielsen om bogen ' Skullfucking'. (Rosinante) 15.00 Peter Stein Larsenom ' Lyriske linjer - fem tendenser i nyere dansk litteratur'.(Forlaget Spring) 15.30 Hanne-Vibeke Holst taler med Klaus Rothstein om romanen ' Som pesten'.Efterfølgende signering ved standen. (Gyldendal Tranescenen 2) 15.30 Mød Tom Buk-Swienty, der tager os med på en dramatisk rejse i ' Det ensomme hjerte'. (Scenen) 15.30 Sangerinden Katinka interviewes af Christina Thiemer og læser op.(Spot Scenen) 15.40 Lone Hørslev taler med Lilian Munk Rösing om bogen ' En ordentlig mundfuld'. (Rosinante) 16.00 Ida Marie Hede læser op af ' Bedårende'.(Gladiatorscenen) 16.00 Camilla Stockmann og Janus Køster-Rasmussen taler med Trine Marie Ilsøe om bogen ' Bullshit'.(Gyldendal Tranescenen 1) 16.10 Per Stig Møller taler med Jesper Beinov om erindringsbogen ' Udenrigsminister'.(Gyldendal Tranescenen 2) 16.15 Jonas T. Bengtsson er nomineret til DR Romanprisen 2018 for romanen ' Sus'. Diana Bach interviewer. Øvrige nominerede er Maren Uthaug for ' Hvor der er fugle' og Agnete Friis for ' Sommeren med Ellen'.(DR Scenen) 16.15 Caroline Albertine Minor læser op af sin novellesamling ' Velsignelser'.(Spot Scenen) 16.20 Kaspar Colling Nielsen taler med Klaus Rothstein om romanen ' Det europæiske forår. (Gyldendal Tranescenen 1) 16.40 Kamilla Hega Holst i samtale med Kamilla Löfström om romanen ' Rud'. (Rosinante) 16.40 Sophie Engberg Sonne og Katrine Sommer Boysen taler med Henrik Palle om bogen ' Filmens København'.(Gyldendal Tranescenen 1) 17.00 Signe Maxen læser op af sin debutroman, ' Sort galde', om angsten for voksenlivet. (Spot Scenen) 17.10 Nagieb Khaja taler med Carsten Jensen om bogen ' Du må ikke græde - for så mister du blod'. (Gyldendal Tranescenen 2) 17.20 Asger Schnack og digteren Pia Juul i samtale om Eske K. Mathiesens digteriske univers. Pia Juul læser op af Mathiesens ' Samlede digte', der er udgivet på Asger Schnacks Forlag (2015 og 2016).(Gladiatorscenen) 17.20 Katrine Marie Guldager. Forfatteren taler om sin anmelderroste roman ' En uskyldig familie'. (Politikens Forlag) 17.30 Jan Poulsen taler med Iben Maria Zeuthen om bogen ' Iggy Pop'.(Gyldendal Tranescenen 2) 17.40 Madame Nielsen taler med Lilian Munk Rösing om romanen ' Det højeste væsen'. (Gyldendal Tranescenen 1) 18.00 Jens Blendstrup og Lars Gundersen lukker op for ' Havelågebogen' med Jes Stein Pedersen. (Rosinante) LØRDAG 11. NOVEMBER 10.20 Lyrik-morgen. Caspar Eric præsenterer Sophia Handler og Maja Lee Langvad. (Gyldendal Tranescenen 1) 10.30 Maren Uthaug fortæller om sin slægtsroman ' Hvor der er fugle'.(Bogcaféen) 10.30 Samtale mellem Adam Holm og Nagieb Khaja om krigen i Syrien. (Fagog debatscenen) 10.30 Kaspar Colling Nielsen. Tidligere vinder af Debutantprisen fortæller om sin bog ' Det europæiske forår'.(Scenen) 10.45 Uffe Ellemann-Jensen fortæller om sin erindringsbog, ' Som blad i høst'.(Hvid Scene) 11.00 Jonas Langvad Nilsson, Jussi Adler-Olsen. Hør historien om en af Danmarks mest succesfulde forfattere.(Auditoriet) 11.20 Susanne Staun taler med Mette Fugl om bogen ' Mediernes møgkællinger'.(Gyldendal Tranescenen 1) 11.20 Sissel-Jo Gazan i samtale med Lotte Thorsen om romanen ' Blækhat', om oceandybe venskaber og livskraftig kærlighed! (Lindhardt og Ringhof Forlag A/S) 11.25 Hør forfatter Kim Leine fortælle om ' Pigen der kunne tale med hunde'.(Den Lille Scene) 11.30 Hør om Claus Holms nye bog ' De der vogter' og hans forfatterskab.(EgoLibris) 11.30 Kamilla Hega Holst i samtale med Lise Vandborg om ' Rud'. (Litteratursiden) 11.30 Bo Lidegaard, Rune Lykkeberg. Hør førende Frankrig-eksperter diskutere Emmanuel Macrons bog ' Revolution'.(Fag-og debatscenen) 11.45 Hella Joof i samtale med Sørine Gotfredsen om ' Båven om Gud' - klogt og kærligt i vanlig joofsk stil.(Lindhardt og Ringhof Forlag A/S) 11.50 Thomas Bredsdorff taler med Klaus Rothstein om bogen ' Tøsne og forsytia'.Efterfølgende signering ved standen. (Gyldendal Tranescenen 2) 11.55 Mads Brügger interviewes af Jakob Sheihk om ' 11.11.11.' - En dokumentarisk beretning om en journalists forsøg på at opklare en forbrydelse der aldrig fandt sted. (Lindhardt og Ringhof Forlag A/S) 12.00 Sara Blædel taler med Ibi Makienok om sin roman ' Ilkas arv', andet bind i Sara Blædels trilogi om bedemandsdatteren Ilka, der er rejst til USA for at finde ud af mere om sin afdøde far. (People'sPress) 12.00 Marianne Larsen læser op af ' Fællessprogstrilogien' (2016), der udkom på Asger Schnacks Forlag i 2016.(Gladiatorscenen) 12.00 Mød den danske Marquis, Marcel de Sade og forfatter Pernille Frydensbjerg til en snak om bogen ' Glimtet bag masken'. (Historia) 12.00 En samtale om Gustav Fabricius' debutroman, ' 53 dage', en psykologisk fremstilling af, hvad der sker, når man mister fodfæstet i livet.(Forlaget Vandkunsten) 12.00 Line Knutzon i samtale om bogen ' Camille Clouds brevkasse'. (Gyldendal Tranescenen 1) 12.05 Ph. d. Niels Dalgaard fortæller om ' Den store science fiction-bog', en antologi med 22 oversatte science fiction-historier af høj kvalitet og med væsentligt indhold - uden sammenligning årets vigtigste bog! (Science Fiction Cirklen) 12.10 Kristín Marja Baldursdóttir taler med Birgir Thor Møller om romanen ' Havblik'. Efterfølgende signering ved standen. (Gyldendal Tranescenen 2) 12.15 Kim Fupz Aakeson. Oplev forfatterne bag den populære serie om drengen Vitello. (Den Lille Scene) 12.30 Hanne-Vibeke Holst taler med Lotte Folke Kaarsholm om romanen ' Som pesten'. Efterfølgende signering ved standen. (Gyldendal Tranescenen 2) 12.30 Jonas T. Bengtsson i samtale med Merete Trap om ' Sus'. (Litteratursiden) 12.30 ' Heksen' er den 10. bog i Fjällbackaserien, som Camilla Läckberg fortæller om. (Bogcaféen) 12.30 Jan Guillou, Jens Rasmussen, Ole Grünbaum. Debatarrangement om ungdomsoprør med udgangspunkt i årene 1967 og 1968. (Fag-og debatscenen) 12.30 Sydkoreanske Han Kang taler om ' Vegetaren', der fik Man Booker Prisen 2016. (Scenen) 12.35 Christoffer Emil Bruun interviewer Pia Søltoft, og tager os med ind i Kierkegaards forfatterskab og tankeunivers i ' Kierkegaards kabinet'.(Lindhardt og Ringhof Forlag A/S) 12.50 Theiss Bendixen taler med Mikael Rothstein om bogen ' Rejsen ud af kaninens pels'. Efterfølgende signering ved standen. (Gyldendal Tranescenen 2) 13.00 Mogens Herman Hansen og Rune Lykkeberg giver en nutidig forståelse af demokratiets udvikling og populismens fremgang. Informations Forlag. (Rød Scene).13.25 Velkommen til en fortryllende stund, når Ghita Nørby læser op af ' Den lille prins'. (Lindhardt og Ringhof Forlag A/S) 13.30 Bestsellerforfatter Katrine Engberg taler med Kåre V. Poulsen om krimien ' Blodmåne', der er den selvstændige opfølger til hendes debut, ' Krokodillevogteren'.(People'sPress) 13.30 Jakob Silas Lund taler med Carsten Jensen om romanen ' Sporene efter Inès'. Efterfølgende signering ved standen. (Gyldendal Tranescenen 2) 13.30 Marie-Louise Vianello, Mette Bendixen.Sarah Zobel interviewer forfatterne til ' Dus med døden' - en guide til at snakke med mennesker i sorg. For hvordan hjælper du bedst, og hvad kan du sige til en, der har mistet? (EgoLibris) 13.30 Anne Lise Marstrand-Jørgensen.Forfatteren taler om ' Sorgens grundstof', der er fuld af sorg og magtkampe. (Bogcaféen) 13.30 Puk Damsgård fortæller om sin gribende bog ' Den sorte kat i Mosul'.(Fag-og debatscenen) 13.45 Ondskaben er i fokus, når Sørine Gotfredsen taler om ' Fri os fra det onde'. (Hvid Scene) 13.50 Svend Brinkmann taler med Iben Maria Zeuthen om bogen ' Gå glip' Efterfølgende signering ved standen.(Gyldendal Tranescenen 2) 13.50 Dramatiker Line Knutzon interviewer Thomas Korsgaard om den anmelderroste debutroman ' Hvis der skulle komme et menneske forbi'.(Lindhardt og Ringhof Forlag A/S) 14.00 Oplev podcast-serien Klassikere Genfortalt i en live-version. Lone Hørslev genfortæller Johannes V.Jensens ' Kongens fald'. Anne Termansen interviewer Lone Hørslev om kunsten af genfortælle. (DR Scenen) 14.00 Pia Kjærsgaard og Jette Meier Hammerich i samtale om Kjærsgaards selvbiografi, ' Fordi jeg var nødt til det'. Om hendes liv, både som menneske og som politiker. En genudgivelse af bestselleren fra 2013. (People'sPress) 14.00 Joakim Vilandt i samtale med biskop Elof Westergaard om undergang og religiøse henvendelsesformer.Anna Sidsel Andersen er moderator.(Gladiatorscenen) 14.00 Morten Ramsland fortæller om romanen ' Æg'. Interviewer Niels Frid-Nielsen. (Rosinante) 14.00 Ida Jessen taler med May Schack om romanen ' Doktor Bagges anagrammer'.Efterfølgende signering ved standen. (Gyldendal Tranescenen 1) 14.00 Peter-Clement Woetmann i samtale med Thomas Glud om ' Bag bakkerne, kysten' og mikroforlaget Kronstork.(Litteratursiden) 14.15 To gode venner. Søren Ryge ' Mit liv med hund'. (Lindhardt og Ringhof Forlag A/S) 14.20 Ritt Bjerregaard, Anne Linnet, Hanne-Vibeke Holst &amp; Christine Antorini i samtale. (Politikens Forlag) 14.30 ' Fri os fra det onde'! Teolog Sørine Gotfredsen og lyriker Søren Ulrik Thomsen om menneskets skyggeside.Hvordan viser ondskaben sit grimme ansigt i det almindelige menneskeliv, og hvordan forsage den? (Kristeligt Dagblads Forlag) 14.30 Sissel-Jo Gazan. En stjerne i dansk litteratur er tilbage og fortæller om sin roman ' Blækhat'. (Scenen) 14.30 Paula Hawkins. Mød forfatteren til ' Kvinden i toget', aktuel med thrilleren ' Det dybe vand'. (Auditoriet) 14.40 Anita Furu læser op af ' Mit halve liv' og interviewes af Rikke Viemose fra Thiemers Magasin. (Gladiatorscenen) 14.40 Peter Adolphsen taler med Kamilla Löfström om romanen ' Rynkekneppesygen'.(Gyldendal Tranescenen) 14.40 Vinder af De Gyldne Laurbær Merete Pryds Helle i samtale med Jes Stein Pedersen om ' Folkets skønhed'.(Lindhardt og Ringhof Forlag A/S) 14.45 Vincent F. Hendricks, Mads Vestergaard.Med bogen ' Fake news' viser forfatterne, hvordan fænomenet kan true demokratiet. (Scene 2) 14.50 Robert Zola Christensen taler med Rie Helmer om krimien ' Gæsten'.(Gyldendal Tranescenen 2) 15.00 Tom Buk-Swienty i samtale med Bo Lidegaard om ' Det ensomme hjerte'.Efterfølgende signering. (Politikens Forlag) 15.00 Sveriges krimidronning, Camilla Läckberg, taler med Nanna Goul om Läckbergs ' Heksen', der er den 10. krimi i Fjällbacka-serien. (People'sPress) 15.00 Jørgen Leth taler med Dan Ringgaard om bogen ' Men jeg er her jo'.Efterfølgende signering ved standen.(Gyldendal Tranescenen 1) 15.00 Journalist og forfatter Adam Holm i samtale med korrespondent Lasse Ellegaard om reportagebogen ' En by i krig. Skæbner og scener fra Damaskus'.Hvorfor støtter så mange syrere stadig diktatoren? (Kristeligt Dagblads Forlag) 15.20 Luca Engberg Talamona læser op af digtsamlingen ' Alcatraz'. (Gladiatorscenen) 15.20 Adrian Hughes interviewer Jesper Wung-Sung om slægtsromanen ' En anden gren'. (Rosinante) 15.20 Lone Aburas taler med Sarah-Iben Almbjerg om bogen ' Det er et jeg der taler'. Efterfølgende signering ved standen. (Gyldendal Tranescenen) 15.30 Maren Uthaug og Jannie Schjødt Kold i samtale om ' Hvor der er fugle' - en slægtsroman om kærlighed og indavl. (Kristeligt Dagblads Forlag) 15.30 ' Refleksioner' rundt om et væsentligt forfatterskab i tiden. Jens Smærup Sørensen i samtale med Dy Plambeck om fællesskab, modernitet og udkant. Har forfatteren pligt til at blande sig i debatten? (Lindhardt og Ringhof Forlag A/S) 15.30 Svenske Linda Boström Knausgård fortæller om sin roman ' Velkommen til Amerika'. (Bogcaféen) 15.30 Jón Kalman Stefánsson taler om sin bog ' Nogenlunde på størrelse med universet'. (Scenen) 15.30 Hanne-Vibeke Holst fortæller om sin nye store samtidsroman ' Som pesten'. (Auditoriet) 15.40 Per Arnoldi taler med Mikael Wivel om erindringsbogen ' Solo'. Efterfølgende signering ved standen. (Gyldendal Tranescenen 1) 16.00 Cecilie Lind læser op fra romanen ' Til en engels forsvar'. (Gladiatorscenen) 16.00 Flemming Jensen samtaler med Poul Nyrup om romanen ' Vorherre er en rutebil'. (Turbine) 16.10 Han Kang taler med Lotte Folke Kaarsholm om romanen ' Vegetaren'.Efterfølgende signering ved tanden. (Gyldendal Tranescenen 2) 16.20 Caroline Albertine Minor interviewes af Lilian Munk Rösing om ' Velsignelser'.(Rosinante) 16.20 Jens Smærup Sørensen og Erik Skyum-Nielsen i samtale om bogen ' Et græsstrå i vinden'. Efterfølgende signering ved standen. (Gyldendal Tranescenen 1) 16.20 Krimikongen Michael Katz Krefeld interviewes af Ann Lind Andersen om sin nyeste krimi ' Pagten'. (Lindhardt og Ringhof Forlag A/S) 16.30 Rane Willerslev taler med Anne Sophia Hermansen om sin bestseller ' Tænk vildt'. En peptalk for en mere nysgerrig tidsånd og et forsvar for dyrkelse af viden og kreativitet.(People's Press) 16.30 Caspar Eric taler med Iben Maria Zeuthen om digtsamlingen ' Avatar'.Efterfølgende signering ved standen. (Gyldendal Tranescenen 2) 16.30 Lone Hørslev i samtale med Jørgen Dissing Nørgaard om ' En ordentlig mundfuld'. (Litteratursiden) 16.30 Mød Ritt Bjerregaard der fortæller om andet bind af sine erindringer.' Valgt'. (Scenen) 16.30 Der er både grin og eftertænksomhed, når Hella Joof taler om ' Båven om Gud'. (Auditoriet) 16.40 Hans Otto Jørgensen læser op af ' Revolutionær -en Andy Warholkompostion'.(Gladiatorscenen) 16.40 Niklas Orrenius taler med Anja Bo om bogen ' Skuddene i København'.Efterfølgende signering på standen.(Gyldendal Tranescenen 1) 16.45 ' Ludermanifestet'. Nikita Klæstrup, Louise Kjølsen og Ekaterina Krarup i samtale med Abdel Aziz Mahmoud.Bobler, feminisme og fest er på dagsordenen. (Lindhardt og Ringhof Forlag A/S) 16.50 GÅ GLIP AF MEDIERNES STØJ. Vincent F. Hendricks og Lasse Jensen i samtale med Svend Brinkmann.(Gyldendal Tranescenen 2) 17.00 Bliv inspireret af Pia Ravn Jensen - en BoD-forfatter, der udgiver selv og fortæller sin historie. Pia Ravns Jensens debutroman handler om en ung kvindes ensomme kamp med tilværelsen. (Books on Demand) 17.00 Elsebeth Egholm taler med Michael Robak om krimien ' Jeg finder dig altid'.(Politikens Forlag) 17.00 Vild med digte - Mød dagens digter Peder Frederik Jensen, der læser op af ' Skullfucking' og interviewes af Thorbjørn Zeuthen Tirsted. (Danmarks Biblioteker) 17.20 Jonas T. Bengtsson og Jes Stein Pedersen i samtale om den barske roman ' Sus'. (Rosinante) SØNDAG 12. NOVEMBER 10.20 Lyrik-morgen. Caspar Eric præsenterer Morten Søndergaard og Lone Aburas. (Gyldendal Tranescenen 1) 10.30 Morten Ramsland i samtale med Merete Trap om ' Æg'. (Litteratursiden) 10.30 Forfatter Katrine Marie Guldager fortæller om sin roman ' En uskyldig familie'. (Bogcaféen) 10.45 Vanvittige tanker. To af de vildeste danske forfatterhjerner smelter sammen - live på scenen foran dig.Svend Åge Madsen og Kaspar Colling Nielsen i samtale med Kåre V.Poulsen. (Gyldendal Tranescenen 2) 10.55 Uffe Ellemann i samtale med Bo Lidegaard om erindringsbogen ' Som blad i høst - Mit liv efter politik'.(Lindhardt og Ringhof Forlag A/S) 11.00 Lars Hedebo i samtale med Johannes Hansen i anledning af hans bog ' Koppel'. (Louisiana Museum of Modern Art) 11.00 Lars Bukdahl præsenterer Andrea Maagaard, Sebastian Nathan, Ingrid Nymo m. fl. (Spot Scenen) 11.00 Mød Christine Antorini, Ritt Bjerregaard, Hanne-Vibeke Holst og Anne Linnet. (Auditoriet) 11.20 Sissel-Jo Gazan interviewes af Jannie Schjødt Kold om ' Blækhat', en roman om familiehemmeligheder, street art og radikalisering. En oplevelse, der vil føre dig fra Aarhus' gader til Berlins undergrund. (Lindhardt og Ringhof Forlag A/S) 11.30 Jytte Vikkelsøe taler med Julia Lahme om bogen ' Derfor forelsker du dig aldrig i den forkerte'. Efterfølgende signering ved standen. (Gyldendal Tranescenen 2) 11.30 Leila Stockmarr interviewer forfatteren Tine Skovmøller om ' Mor' - en bog om, hvordan det at blive mor ikke er lutter glansbillede, men også indeholder de følelser, som kun få tør sige højt, men mange kan genkende. (EgoLibris) 11.30 Jesper Stein i samtale med Lida Wengel om ' Papa'. (Litteratursiden) 11.30 Martin Davidsen om ' Løftet', om historiske romaner og om tiden omkring enevælden. Forlaget Klim.(Rød Scene) 11.45 Jan Guillou interviewes om det ikoniske årti 1960' erne og den nye roman ' 1968'. (Scenen) 11.50 Susan Simonsen læser op af ' Det underdanige og det magtfulde'.(Gladiatorscenen) 12.00 Tag med beatpoet og ordkaster Claus Høxbroe på en tur rundt i ' Kongens København'. (Danmarks Biblioteker) 12.00 Jes Dorph-Petersen interviewer forfatteren til ' Attentatet', Martin Winckler-Carlsen - en konspirationsroman om attentatet på det danske statsoverhoved i 1885, hvor en simpel frakkeknap tilsyneladende reddede hans liv. (EgoLibris) 12.00 Lars Bukdahl præsenterer Line Knutzon, Jørgen Leth, Mikas Lang m. fl. (Spot Scenen) 12.00 Oplev Rane Willerslevs peptalk fra ' Tænk vildt - det er guddommeligt at fejle'. (Auditoriet) 12.10 Paula Hawkins taler med Adrian Hughes om thrilleren ' Det dybe vand'. Efterfølgende signering ved standen. (Gyldendal Tranescenen 2) 12.10 Bertel Haarder i samtale med Joakim Jakobsen om ' Ord der formede Danmark'. Tag med på en rejse med citater og ord, der gennem tiderne har forandret, truet, skabt og bevaret Danmark. (Lindhardt og Ringhof Forlag A/S) 12.30 Julie Mendel debuterede i august med ' Relikvie' og Lea Marie Løppenthin, aktuel med ' Panser', taler om deres udgivelser og fælles interesse for ikonet Kurt Cobain. (Gladiatorscenen) 12.30 Mød Svend Åge Madsen, når han fortæller om sin roman ' Af en anden verden'. (Bogcaféen) 12.35 Krimiforfattter Anne Mette Hancock interviewes af kulturredaktør Anne Sophia Hermansen om ' Ligblomsten'.(Lindhardt og Ringhof Forlag A/S) 12.40 Mette Carla Albrechtsen og Lea Glob taler med Julia Lahme om bogen ' Venus'. Efterfølgende signering ved standen. (Gyldendal Tranescenen 1) 12.45 Knud Brix, Christiansborg-reporter.' Politik og poesi'. (Dansk PEN) 12.50 Ida Jessen taler med Birthe Melgård om romanen ' Doktor Bagges anagrammer'. Efterfølgende signering ved standen. (Gyldendal Tranescenen 2) 13.00 Mød Sara Blædel til et kort interview om hendes nyeste bog. Mulighed for signering efterfølgende.(Krimimessen Horsens) 13.00 Filosofiprofessor Vincent F. Hendricks vandt Rosenkjærprisen 2017, og P1 sender netop nu hans Rosenkjærserie i 5 afsnit. Interview om Rosenkjærprisen, P1-serien og hans nye bog, ' Fake news'. (DR Scenen) 13.00 Jørgen Leth og Zissel Kjertum-Mohr i samtale med Anders Houmøller Thomsen om bogen ' Spørge Jørgen 2', som er skrevet på baggrund af radioprogrammet på Radio24syv.(People'sPress) 13.00 Line Knutzon taler med Julia Lahme om bogen ' Camille Clouds brevkasse'.Efterfølgende signering ved standen. (Gyldendal Tranescenen 1) 13.00 Imran Rashid og Peter Lund Madsen i samtale om ' Sluk' - om kunsten at overleve i en digital verden.(Lindhardt og Ringhof Forlag A/S) 13.00 Maren Uthaug i samtale med Lise Vandborg om ' Hvor der er fugle'.(Litteratursiden) 13.10 Helle Thorning-Schmidt og Nina Munch-Perrin taler med Troels Mylenberg om erindringsbogen ' Hvad man ikke dør af'. Efterfølgende signering ved standen. (Gyldendal Tranescenen 2) 13.20 Michael Enggaard. Forfatteren taler med Ane Cortzen om sin skønlitterære debut, ' Svækling'. (Politikens Forlag) 13.30 Ursula Andkjær Olsen taler med Elisabeth Friis om romanen ' Krisehæfterne'.Efterfølgende signering på standen. (Gyldendal Tranescenen 2) 13.30 Digteren Peter Laugesen læser den danske kunstner Tal R's ordbilleder som digte. (Louisiana Museum of Modern Art) 13.30 Mads Brügger i samtale om hans nye bog ' 11.11.11.'. (Scenen) 13.30 Caspar Eric taler om sin nyeste digtsamling om nutidig popkultur, ' Avatar'. (Bogcaféen) 13.30 Tor Nørretranders taler om ' Se frem - Fra opløsningstid til oplysningstid'.(Fag-og debatscenen) 13.40 Peter Højrup taler med Mai Misfeldt om romanen ' Til stranden'. Efterfølgende signering på standen. (Gyldendal Tranescenen 1) 13.50 Johanne Kirstine Fall læser op af sin debutroman, ' Der er altid nogen at befri', og taler med forfatter Charlotte Strandgaard om løgnen og kroppen i litteraturen. (Gladiatorscenen) 14.00 Bestsellerforfatter Sara Blædel taler med Ibi Makienok om ' Ilkas arv', andet bind i Sara Blædels nye trilogi om bedemandsdatteren Ilka, der er rejst til USA for at finde ud af mere om sin afdøde far. (People's Press) 14.00 Hans Jørgen Bonnichsen fortæller om sit livs cold case og signerer sin nye bog, ' Glem ikke Heidi'. (U Press) 14.10 Pablo Llambías taler med Nanna Goul om romanen ' Natteskær'. Efterfølgende signering ved standen.(Gyldendal Tranescenen 2) 14.30 Peter Laugesen læser op af sin bortkomne - og genfundne - digtsamling fra 1979, ' Tohuvabohu', der udkom på Asger Schnacks Forlag i 2017. (Gladiatorscenen) 14.30 Thomas Korsgaard i samtale med Marianne Träff om ' Hvis der skulle komme et menneske forbi'. (Litteratursiden) 14.30 Svend Brinkmann taler om ' Gå glip - om begrænsningens kunst i en grænseløs tid'. (Auditoriet) 14.40 Jes Dorph-Petersen taler med Johannes Langkilde om ' Da amerikanerne gik hver til sit'. (Rosinante) 14.40 Leif Davidsen interviewes af journalist Gertrud Højlund om romanen ' Ravnens rede'. (Lindhardt og Ringhof Forlag A/S) 14.50 Michael Falch taler med Lilian Munk Rösing om erindringsbogen ' Til grænsen'. Efterfølgende signering ved standen. (Gyldendal Tranescenen 2) 15.00 Tor Nørretranders om sin bog ' Se frem - Fra opløsningstid til oplysningstid'.En ny oplysningstid er på vej. Vi skal finde modet til at tænke selvstændigt og til at tænke på hinanden.(People's Press) 15.00 Svend Åge Madsen taler med David Jacobsen Turner om romanen ' Af den anden verden'. Efterfølgende signering ved standen. (Gyldendal Tranescenen 1) 15.10 Simon Glinvad læser op af romanen ' Medskyldig' og taler med litteraturredaktør Johannes Baun fra Weekendavisen om ansvar og grænser.(Gladiatorscenen) 15.10 Daniel Dencik taler med Dy Plambech om bogen ' Sportshjerte'. Efterfølgende signering på standen.(Gyldendal Tranescenen 2) 15.15 DR's Alberte Clement Meldal og forfatter Leonora Christina Skov om nøgenhed, skønhed og autofiktion som genre. (DR Scenen) 15.15 Lene Dybdahl fortæller om ' Blodbæst', andet bind i serien ' Ovanienprofetierne'.(Spot Scenen) 15.20 Özlem Cekic taler med Klaus Rothstein om bogen ' Hvorfor hader han dig, mor?'. Efterfølgende signering ved standen. (Gyldendal Tranescenen 1) 15.30 Kaspar Colling Nielsen taler med Anja Bo om romanen ' Det europæiske forår'. Efterfølgende signering ved standen. (Gyldendal Tranescenen 2) 15.30 Jesper Wung-Sung fortæller om arbejdet med romanen ' En anden gren'. (Bogcaféen) 15.30 Jørgen Leth fortæller om sin bog ' Men jeg er her jo'. (Auditoriet) 15.40 Mattias Tesfaye taler med Klaus Rothstein om bogen ' Velkommen Mustafa'. Efterfølgende signering ved standen. (Gyldendal Tranescenen 1) 15.55 Kristian Leth i samtales med Sune de Souza Schmidt-Madsen om fantasyromanen ' Mithos'. (Lindhardt og Ringhof Forlag A/S) 16.00 Vild med digte - Mød dagens digter Olga Ravn, der læser op af ' Hvide rose' og interviewes af Johan Rosdahl.Besøg af Poesiklubben Ordlyd fra Tårnby Kommunebiblioteker. (Danmarks Biblioteker) 16.00 Thomas Blachman taler med Anja Bo om bogen ' Længe leve den kreative masse'. Efterfølgende signering ved standen. (Gyldendal Tranescenen 1) 16.10 Hanne-Vibeke Holst taler med Maise Njor om romanen ' Som pesten'.Efterfølgende signering ved standen.(Gyldendal Tranescenen 2) 16.20 Kim Blæsbjerg fortæller om trebindsværket ' Desertørerne' til Søren Dahl. (Rosinante) 16.30 Jacob Skyggebjerg læser op af romanen ' Jalousi'. (Gladiatorscenen) 16.30 Morten Ramsland. Forfatteren til ' Hundehoved' er tilbage og fortæller om sin nye bog, ' Æg'. (Bogcaféen) 17.10 Josefine Graakjær Nielsen læser op af romanen ' Johannes'. (Gladiatorscenen) 17.10 Hella Joof, ' Båven om Gud' og Mads Steffensen lukker Bogforum 2017 med stil. (Lindhardt og Ringhof Forlag A/S) 17.20 Mød Helle Thorning-Schmidt og forfatteren bag bogen ' Hvad man ikke dør af'. (Arnold Busck).Den sydkoreanske forfatter Han Kang har med ' Vegetaren' begået en uforglemmelig lille roman med et fantasifuldt rodnet, der bliver ved med at forgrene sig efter endt læsning. Pirrende præcist og gådefuldt kredser fortællingen om et usædvanligt oprørsforsøg imod patriarkat, konventioner og destruktive spise-og forbrugsvaner KIM SKOTTE ' Scoop' er Peter Christensens ' nedslag i journalistikkens verdenshistorie', fra Watergate til Panamapapirerne.Hvert et ord i den sætning interesserer mig.Peter Christensen interviewes i øvrigt af Tom Buk-Swienty SØREN VINTERBERG Lone Aburas er træt af pis.Færdig med »forrykte folkevalgte« og »institutionaliseret inhumanitet«, racisme og ro. Hør hende tale med Sarah-Iben Almbjerg om protesttalen ' Det er et jeg der taler (Regnskabets time)', og find ud af, at: Det er du også! KIZAJA ULRIKKE ROUTHE-MOGENSEN.
Bøger bringer her et udvalg af arrangementerne fredag 10. november til søndag 12. november på Bogforum i Bella Center på Amager, København. Se alle arrangementer på bogforum.dk.
En af denne verdens største fjender af politisk korrekthed er på vej til Danmark. Fredag optræder komikeren Ricky Gervais i Royal Arena i København med showet ' Humanity'.At dømme efter foromtalerne sparker briten som altid til alt og alle.Der er vittigheder, der refererer til voldtægt, pædofili, seriemordere, aids, dødelige allergier, holocaust og transkønnethed; specielt er han ude efter Caitlyn Jenner.Især sitcom-serien ' The Of-fice' og Gervais' optrædener ved diverse prisuddelinger har gjort den 56-årige komiker elsket - og hadet - som manden uden grænser og forbehold. Han er kåret til den tredje vigtigste mand i engelsk underholdning og til en af de 100 mest indflydelsesrige personer i verden.Intet mindre.Måske skyldes det onkel Reginalds paryk. For Gervais, der voksede op i Reading vest for London, er et af de tidligste barndomsminder familiesammenkomster med onklen, der bar en absurd mispassende paryk. Drengen Ricky tænkte: Hvorfor er der ingen i familien, der siger det lige ud: du ligner l med den paryk.Fældet ned i en sætning har Gervais' liv siden handlet om at bryde tabuer.Elendighedsstank Barndommen og ungdommen i Reading var ikke specielt lykkelig.Han har senere takket vennen og legenden David Bowie for at sætte musikalsk kulør på årene, som han som barn tilbragte i Readings ' elendighedsstank' under en rimelig streng opdragelse, der - har han udtalt - var med til at skabe en trang til at fnise på de forkerte tidspunkter, selv til hans egen mors begravelse.Musikken har Gervais taget med sig videre - han optræder af og til, både som sig selv og sin figur David Brent. Han nåede en kort periode at arbejde som manager for gruppen Suede.Det helt store gennembrud kom med den skoledannende sitcomserie ' The Office', der - som titlen fortæller - foregår på et kontor med Gervais' egen figur, den indbildske narcissist David Brent, i spidsen. Serien, der inspirerede ' Klovn', er befolket af tåber.Det samme var efterfølgeren ' Extras', hvor Gervais og medproducer Stephen Merchant spiller et par narrehatte af agenter, der opsøges af et rend af verdensstjerner, som f. eks. Robert De Niro og David Bowie.Gervais har flere gange sagt, at det var de mange realityshows i 1990erne, der inspirerede ham til ' The Office', der skulle blive den første britiske komedieserie, som blev nomineret til og vandt amerikanske tv-priser. Og den amerikanske version med Ben Stiller er endda endnu mere populær i USA.Ondskabens modsætningSideløbende med tv-karrieren har Gervais, der siden 1982 har dannet par med produceren Jane Fallon, forfinet sit udtryk som komiker.Især en uendelig strøm af fornærmelser ved BAFTA og Golden Globeuddelingerne har bygget på rygtet om en komiker, der foretrækker dyr frem for den idiotiske menneskehed.Og dog. Ondskaben, eller den kompromisløse brutalitet, har en modsætning i Ricky Gervais. Som det ses i Netflix-serien ' Derek', hvor Gervais spiller en imbecil plejer på et plejehjem, der er god som dagen er lang.»Den handler om venlighed. Om den glemte. Mennesker, der ikke kendte hinanden tidligere, er nu derinde, fordi de er i de sidste år i deres liv. Og det handler om de mennesker, der hjælper dem, der selv er tabere og har deres egne problemer.Det handler om en flok mennesker med ingenting, men som gør det meste ud af det, og de er sammen.Derek hjælper gamle mennesker, fordi ingen bekymrer sig om gamle mennesker i dette land,« siger Gervais.Af samme grund vil det også være for nemt at afskrive Gervais' humor som en form for projicering af egen mental uformåenhed og manglende menneskeligt overskud. Noget, som man ellers ofte kan gøre med mennesker, der påtager sig rollen som kyniske misantroper.Thomas Wivel: Derfor er Gervais genial»Ricky Gervais formår som ingen andre at fornærme alt og alle. Han excellerer i det. Det er hans spidskompetence. Han er den komiker, der stærkest forstår at brillere i det spændingsfelt, der er opstået i nyere tiders tiltagende puritanske selvretfærdighed. Dynamikken i hans humor får netop næring fra krænkelseskulturen. Det er den, han befi nder sig bedst i. Her kommer han til fri og fabulerende udfoldelse. Han er uhæmmet penibel, hvor han kan komme til det og har ingen fortrydelser. Sådan er kodeks. Der er ingen forsonende smil til at afslutte de utæmmede, de uforstyrrede hudfl ettelser. Det er hans største bedrift. Insisterende at tyre punchlines hårdt ind på fine fornemmelser. Han er ligeglad. Hans mission er at vride pænheden op. Til helvede med den. Det drejer sig om at provokere. Ikke om at irritere. Det er han hævet over. Han er på et højere niveau. Det er nyrestød på alle de fornærmede. De nærtagende. Ricky holder fanerne højt for komikere. Han siger til os, at vi ikke må give eft er. Fortsæt cirkelsparkene. De verbale. Ufortrødent.«jae@bt.dk Den fremragende 'Spotlight' er blevet nomineret. Ja. Den katolske kirke er rasende over filmen, som viser, at fem procent af dens præster voldtager børn og har fået lov til at fortsætte med at arbejde uden straf. Roman Polanski kaldte det 'den bedste date film nogensinde'Hør, jeg har det stadig lidt dårligt. Mel har tilsyneladende glemt alt om det. Det er, hvad druk gør. Jeg vil gerne sige noget godt om Mel, før han kommer ud. Så: Jeg vil hellere drikke en drink med ham i hans hotelværelse i aft en end hos Bill Cosby Om at introducere Mel Gibson, som han tidligere har fornærmetJennifer Lawrence kræver ligeløn for kvinder i Hollywood. Hun modtog overvældende støtte fra mennesker overalt. Der var marcher i gaderne med sygeplejersker og fabriksarbejdere, der sagde: 'Hvordan i helvede kan en 25-årig leve af 52 millioner dollars?!To mennesker, som jeres fremtidige præsident Donald Trump ikke kan vente med at udvise Ved introduktion af Eva Longoria og America FerreraHan er den eneste person, Ben Affl eck ikke har været utro Ved introduktion af Matt DamonFakta: ERVAIS HAMRER DE KENDTEEt udpluk fra Golden Globe-uddelingen 2016, hvor han var vært.
TIL GRÆNSEN Fredag indtager komikeren Ricky Gervais Royal Arena på Amager, og den 56-årige brite vil sparke til alt og alle.
Hvert år lever 12-årige Alina Rasmussen mindst en uge i vikingetiden.Sådan har det været hvert år, siden Alina var en baby på bare seks måneder.Og sådan er det også i år, hvor Alina og hendes mor, far, storebror, onkel, halvfætre og -kusiner og bedstefar er blandt de i alt 1100 vikinger, der lever og bor præcis som i vikingetiden, når årets vikingefestival ved Trelleborg finder sted fra 15. til 23. juli.»Jeg plejer at sige, at jeg har fire hjem. Et hos min far, et hos min mor, et hos min bedste veninde og et her på Trelleborg,« siger Alina, mens hun viser rundt på Trelleborg og i vikinge-landsbyen Slagløse.»For mig er forskellen på nutiden og vikingetiden, at vikingetiden var mere hyggelig. For eksempel når de om aftenen sad omkring bålet og talte,« siger Alina, som dog stadig er glad for, at hun for det meste lever i nutiden og ikke i vikingetiden.Haralds borgTrelleborg blev bygget midt i vikingetiden omkring år 980 af kongen der samlede Danmark: Harald Blåtand. Trelleborg er en af flere ringborge, som Harald Blåtand byggede rundt omkring i Danmark.Inde i borgen boede de soldater, der havde til opgave at passe på området, sammen med deres familier.Alina viser rundt inde i den mere end 1000 år gamle ringborg. Selv om det meste af Trelleborg i dag er dækket af græs, så kan man tydeligt se, hvor borgens voldgrav, forsvarsværk og langhuse lå.I dag tænker vi mest på vikingerne som nogle, der drog ud i verden og plyndrede. Men vikingerne var også meget dygtige til forskellige håndværk.De lavede smykker, våben ogskibe, og langhusene inde i Trelleborg byggede de så præcist, at de er nøjagtigt lige store.Vikinge-børnAt være barn i vikingetiden har været meget anderledes, end det er i dag.»De har været med til en stor del af arbejdet i hverdagen. Man ved ikke, hvor meget de fik lov til at være børn og lege, men man har fundet ting, der ligner legetøj, spil og skøjter, så de har måske haft noget fritid,« forklarer Anne-Christine Larsen, der er leder af Trelleborg, og tilføjer: »Hvis et barn for eksempel skulle vokse op og blive til en kriger, så begyndte træningen nok allerede, når de var 4-5 år gamle.« På Trelleborg kan du i hele sommerferien opleve en bid af vikingetiden med alt fra bueskydning til håndværk. Ved vikingefestivalen fra 15.-23. juli er der ekstra meget at opleve, bl. a. det store slag om Trelleborg. Læs mere på natmus.dk/museerne/trelleborg.chhi@kidsnews.dk Fakta: H E Y, H VA D BET YDER DE T...?Ringborg: Runde borge fra vikingetiden.Voldgrav: Er en fordybning med vand rundt om for eksempel en borg. Voldgraven skal gøre det svært for folk, der vil angribe borgen.Forsvarsværk: På Trelleborg var det en væg i træ hele vejen rundt om borgen.Bag trævæggen var der jord og sten for at gøre den endnu stærkere og gøre det sværere for fjender at komme ind i borgen.Langhuse: Aflange huse, hvor der tit boede flere familier på én gang. Og nogle gange også køer eller grise i den ene ende. I HÆ LENE PÅ HISTORIEN I løbet af sommerferien tager Kids' News dig med ud til steder, der fortæller noget om Danmarks historie. I denne uge er vi taget til Trelleborg og dermed vikingetiden fra omkring år 800-1050. I vikingetiden blev Danmark for første gang samlet under én konge, og vikingerne byggede gode stærke skibe og sejlede ud i verden.ANDRE STEDER, HVOR DU KAN BESØGE VIKINGETIDEN I DANMARKBORGEN FYRKATNær Hobro kan du besøge vikingeborgen Fyrkat. Den er ligesom Trelleborg en ringborg bygget af Harald Blåtand.Der er i alt fem ringborge i Danmark spredt ud over hele landet.nordmus.dk/vikingecenter-fyrkat.VIKINGE-MUSEET LANDBYVed Kerteminde Fjord kan du besøge en vikingeskibsgrav.Omkring år 925 blev et skib trukket på land, og en vigtig mand blev begravet i det sammen med nogle af sine dyr og ting.vikingemuseetladby.dk.VIKINGESKIBSMUSEETI Roskilde ligger vikingeskibsmuseet, hvor du kan se fem skibe fra vikingetiden og høre mere om, hvordan vikingerne rejste ud i verden.vikingeskibsmuseet.dk.ALINA RASMUSSEN 12 ÅR 12 ÅRDET BEDSTE SOMMERBILLEDE - VIND MED KIDS' NEWS!Vind din helt egen Kids' Newsfidget spinner! Send os dit bedste, sjoveste, skøreste eller lækreste feriefoto. Det kan både være fra den anden side af verden eller din baghave.Du kan sende billedet på to måder: På mail til redaktion@kidsnews.dk og på Instagram: # kidsnewsdk Skriv dit navn, din alder og to linjer om, hvor du er, og hvad du laver på billedet. Hver uge i sommerferien bringer vi et af jeres billeder. Præmien er en Kids' News-fidget spinner, som vil blive uddelt hver uge til afsenderen af det udvalgte billede. Konkurrencen kører fra 23. juni til og med 11. august 2017.
Nær Slagelse ligger vikingeborgen Trelleborg. Her kan du komme helt tæt på vikingetiden - og måske også møde en viking.
Med måde er alting godt.Når det kommer til genanvendelse, er virksomheden RGS 90 i ekstrem-klassen.97 procent af det affald, der afleveres og håndteres hos RGS 90, bliver til genanvendelsesmaterialer enten i bygge-og anlægsindustrien, eller til energiproduktion.Når det kommer til genanvendelses-gigantens egen maskinpark, er det ud med de gamle maskiner og ind med nye.- Moderne brændstofbesparende motorer er gode både for økonomien og for miljøet. Jo bedre vores maskinpark kører, og jo mindre den forurener, jo bedre lever vi op til vores intentioner om at modvirke klimaforandringer og sikre et bedre miljø, forklarer produktionschef Jesper Hansen på RGS 90-hovedstationen på Selinevej i København.Her ruller mellem 600 og 800 lastbiler ind med byggeeller have-park-affald om dagen. Aktiviteten har været støt stigende de senere år, og den stiger stadig. Det samme er sket for Jesper Hansens konto for nyanskaffelse af de tunge maskiner.Omfattende fornyelse- Siden efteråret 2015 har vi afskibet over 100 enheder rundt om på vore i alt 21 anlæg landet over. Det var maskiner, som pænt sagt var godt og vel brugte. Det var tid til at tage en pejling på, hvad vi havde i maskinpark, hvad var i overskud og hvad blev brugt. Og ikke mindst til at skifte den ældste del af maskinerne ud med nye og mere tidssvarende grej, siger Jesper Hansen.Det blev ikke blot nye maskiner, der kom til at rulle ind hos RGS 90 i en lind strøm. Samtidig med at Jesper Hansen tog fat på den store udskiftning, valgte virksomheden også at skifte mærke.- Vi har aldrig tidligere haft Liebherr-maskiner i flåden.Det har i høj grad ændret sig. Bortset fra en enkelt, købte vi kun Liebherr i 2016. Vi har brug for læssemaskiner, gravemaskiner og sorteremaskiner, og vi har skiftet til Liebherr i alle tre kategorier, fortæller produktionschefen.Dermed leverede Liebherr-importøren, Johs. Møllers Maskiner A/ S, i omegnen af 30 spritnye maskiner til RGS 90. Mange af dem har deres daglige dont på modtageanlægget på Selinevej, som er Danmarks største for jord-og bygningsaffald.RGS 90 har omkring 200.000 kvadratmeter til modtagelse og håndtering ved hovedkvarteret tæt op ad Øresundsmotorvejen. På årsbasis håndterer virksomheden omkring tre millioner tons affald og forurenet jord.Skal tåle mostenDet stiller store krav til maskineriet, og derfor er det kun topklassen af maskiner, vi kører med. Både Liebherr og vore andre maskiner koster lidt mere, men vi tror på, at det er en bedste strategi for os. Vores grej bliver jo virkelig brugt og skal kunne tåle mosten", siger Jesper Hansen.- Vi arbejder efter nogle faste parametre, når vi køber nye maskiner.Prisen på maskinen betyder naturligvis noget, men vi ser i høj grad også på driftsøkonomien, hvor lavt brændstofforbrug spiller en stor rolle. Serviceintervallerne er vigtige, fordi maskinerne skal køre så meget som muligt uden behov for stop. Og så er det vigtigt, at leverandørens organisation kan løfte opgaven for os.Så kort beskrevet handler det om grej, der kan holde til opgaverne, lavt dieselforbrug og hurtig responstid, når vi har behov for assistance fra servicefolk, fastslår produktionschef Jesper Hansen.Masser af jordAfdelingsleder Martin Steendahl er en af de RGS 90-folk, der glæder sig over, at der er kommet nye heste i stalden. Han har fem gummihjulslæssere, tre gravemaskiner og fire sortereværker kørende i de tre afdelinger på Selinevej, som han er ansvarlig for.En halv snes sættevogne kører i pendulfart dagen lang mellem jorddyngerne.Omkring et halvt hundrede sættevognslæs køres ud fra anlægget på Selinevej hver dag.- Det er tre afdelinger med jord. Vi modtager fra alle former for opgravninger i hele Storkøbenhavn. Det gælder fra omkring fem tons til store mængder på tusindvis af tons. Jorden analyseres, og derefter disponerer vi, om den skal til rensning.Noget jord kan indgå direkte i renjordsprojekter til opfyld og volde. Lettere forurenet jord køres til anviste depoter til for eksempel arealindvinding.Den tung forurenede jord behandler vi biologisk i RGS 90-regi, fortæller Martin Steendahl. Sigh.Moderne brændstofbesparende motorer er gode både for økonomien og for miljøet.Jo bedre vores maskinpark kører, og jo mindre den forurener, jo bedre lever vi op til vores intentioner om at modvirke klimaforandringer og sikre et bedre miljø Produktionschef Jesper Hansen, RGS90.
RGS 90 med landets største modtageplads sørger for ekstrem høj genanvendelse - men gamle dieselslugende entreprenørmaskiner sendes på porten.
Jeg mærker, det er weekend, når trafikken i København går i stå. Hovedstaden er min base. Det er her, jeg bor og arbejder, så jeg kan ikke undgå at blive mindet om weekenden, når den konstante summen af trafik og mennesker pludselig dør ud. Overgangen er egentlig ret absurd, synes jeg. Jeg bryder mig ikke om det, for jeg kan bedst lide, når København bevæger sig.Men ophøret af aktivitet er samtidig en god påmindelse for mig. For som skuespiller holder jeg ikke nødvendigvis fri i weekenden. Så når København går i stå fra den ene dag til den anden, stopper jeg tit op og husker, " nå ja, det er jo lørdag i dag." Jeg vil gerne vågne sent, hvis jeg har fri vel at mærke, og forbeholde mig retten til ikke at have nogen planer.Weekendens fridage handler generelt om at følge intuitionen, hjertet og lysten. Jeg kan godt lide at have min familie omkring mig, men jeg har tit fri, når min kone og hjemmeboende datter ikke har det, og den rytme kan også være rar. Det er min solotid; den tid, hvor man ikke skal lave noget, hvor man bare kan lade livet komme til en.I en weekend vil jeg gerne forbeholde mig retten til at lave ingenting. Aftaler på fridage er generelt en rædselsfuld størrelse.Jeg vil gerne have klaret hjernen. Jeg vil have ro til at tømme mit hoved for de ting, der rumsterer i løbet af ugen, skille mig af med det, der ikke kan bruges til noget, og sætte kurs mod nye gøremål.Den allerbedste måde at nå den tilstand er ved at skyde lerduer. Det lyder måske lidt grotesk, at krudt og kugler skulle have noget med fred og ro at gøre, men der er noget helt fantastisk enkelt i det, som giver mig en ro. Du er kun mand, gevær, lerdue, og duerne er svære at ramme.Så du har ikke noget andet valg end at koncentrere dig fuldt ud om det og tømme hovedet for alt andet.På en søndag vil jeg som udgangspunkt intet lave, med mindre jeg skal arbejde.Skal jeg ud af huset, kører jeg en tur. Jeg elsker min bil.Bevares, det er en politisk ukorrekt kærlighedsaffære, det ved jeg godt, for min Mercedes er stor, den larmer, og den bruger alt for meget benzin.Men jeg har faktisk ikke dårlig samvittighed over den, for jeg bruger den meget sjældent i hverdagen, hvor jeg i stedet cykler til alt.Så det er i høj grad en bil, der er til for fornøjelsens skyld.Skal jeg holde et middagsselskab vil jeg glæde mig til at gå og lave mad hele dagen.Det elsker jeg. Jeg prøver altid at bevæge mig over i nye retter, og det skal foregå uden kogebøger, for dem lærer man intet af. Man er nødt til at sætte noget på spil. Så kan det være, det går galt en gang imellem, men du udvikler dig enormt som kok på den måde.Jeg synes særligt, det italienske køkken er fantastisk.Det har en enkelthed, som gør madlavningen ekstra udfordrende. I fransk mad har du måske 10 smagskomponenter, som muliggør, at du kan smage en ret til i en uendelighed. I italienske retter har du ofte kun tre, derfor er det endnu vigtigere, at den sidder i skabet første gang.Inden jeg går i seng, sætter jeg mig gerne foran fjernsynet.Måske bare i 10 minutter til trætheden indfinder sig.fjordbo@k.dk 
min weekend Et af de få mål, Søren Malling sætter for sine friweekender, er at skyde lerduer på Amager Fælled. For krudt, kugler og flyvende keramik er den bedste måde at rydde op på øverste etage, fortæller den 53-årige skuespiller.
Træn med Tanja i Amager Strandpark

4 læserbreve og debatindlæg handlede om Amager Fælled. 

Skolepatruljen trykker på pauseknappen ved Amager Fælled Skoles fodgængerovergang.

Skandinaviens mest centrale beliggenhed Amager strandvej 387-405 side 3.  

Da kolortene landede i et arbejderkvarter på Amager SIDE 8-12. 

Det meste af Amager Fælled blev omringet, da omkring 5000 mennesker søndag deltog i protesten mod det kommende byggeri på Fælleden. Bag folkeringen stod bevægelsen Amager Fælleds Venner. 

Københavnerne må gå til kommunalvalg uden at kende byggeplanerne for Amager Fælled. LEDER. 36 PERSPEKTIV. 10

Entreprenøren skal renovere og ombygge skole på Amager. En hovedentreprise til omkring 165 mio. kroner 2. 
Renovering.
Et måske kommende boligbyggeri på Amager Fælled bringer fortsat sindene i kog 32. 
Tema: Offentlige pladser og parker.
Den ene klods efter den anden skyder op på Amager, i Sydhavnen og Nordhavnen. Side 37. 
BYUDVIKLING.
SLUUURP. Striden om Amager Fælled kan ende med, at København får en grøn overborgmester. 

Redningsplanen for det prestigefyldte affaldsanlæg Amager Bakke er kuldsejlet, og en kæmperegning truer.ERHVERV, side 6-7.

På Amager ruller julen ind med et gigantisk optog og 80.000 tilskuere på gaden.Reportage side 26.

500 Kvarterene Strandhaverne og Greensquare Garden kommer tilsammen til at udgøre mere end 500 private boliger ved Amager Strand. 

Efter slaget om Amager Fælled tørner miljøaktivister og betonglade entreprenører igen sammen.Denne gang handler det om sandsugning fra havbunden. S. 18.
Nyheder.
@anikaisadahl Ved Selinevej på Amager kan man plukke alle de blomster, man drømmer om # byskoven

Trods udfordringer holder den ambitiøse tidsplan på den nye flisfyrede kraftværksblok, BIO4, på Amager 6-7. 
Rejsegilde.
REALITYSERIE Linse er på barrikaderne, når hun sammen med veninderne skal ud for at demonstrere til fordel for Amager Fælled. TV3 20.00. 

I 2020 skal et nyt blandet bykvarter med private og almene boliger samt erhverv stå klar på Amager 8. 
Byudvikling.
29.800 kvm fordelt på seks ejendomme og 335 lejligheder opføres på Amager mindre end fem km fra Rådhuspladsen 5. 
Boliger.
Billedkunstneren Anders Brinch kæmper med ufoer og krokodiller under en skole på Amager. Interview side 8-13. 

Amager Centret udvides og føres tilbage mod sin oprindelige arkitektur fra 1940' erne 6-7. 
Shoppingcentre.
En livsfarlig eksplosion på Amagers store forbrændingsanlæg giver nye problemer for affaldsdirektør Ulla Röttger. Bestyrelsesformanden er langtfra tilfreds. Også flere politikere i anlæggets ejerkommuner er utilfredse med Amager Bakke-ledelsen.Side 6-7.

Frede Norbrink voksede op i Holmbladsgadekvarteret på Amager. 
Vi anbefaler. 
Folkegruppen Amager Fælleds Venner har anmeldt By &amp; Havn til Miljøstyrelsen for ikke at tage højde for det særlige miljø på Amager Fælled, da de forrige mandag påbegyndte en VVM-undersøgelse af området. Folkegruppen anklager By &amp; Havn for at have iværksat en større undersøgelse af arealet end den vedtagende VVM-undersøgelse kræver.Amager Fælled er leve, yngle og opholdssted for flere arter, der kræver særlig hensyntagen.

Solen skinnede i går eftermiddag over markerne ved Dragør på Amager og fik de mange små landbrug med specialafgrøder i gang med harven for at indhente den forsinkede såning.

REPORTAGESERIE På Amager i et 17-etagers højhus lever socialt belastede arbejdere og unge studerende side om side i et unikt fællesskab. DR2 22.00. 

Som opvarmning til aftenens koncert på Amager. På trioens 2017-abum sprang de ud som revolutionære. Tungt, dystopisk og samtidig fyldt med følelse. Bedste album længe. 

En stilladsarbejder faldt i går morges i døden fra et stillads på Bremensgade på Amager. En akutlæge konstaterede på stedet, at hans liv ikke stod til at redde. 

VANLØSE -FREMAD AMAGER DANMARK DBU POKALEN, KLOKKEN 17: 30 OVER 2,5 MÅL I KAMPEN Det virker som en flot betaling på mindst tre mål i denne kamp. Fremad Amager vandt klart i sidste runde over Avarta og scorede fem gange, og selv om man sikkert roterer lidt i forhold til stærkest mulige hold, skal Fremad Amager stadig være ret klar favorit. Vanløse ligger dog i toppen af Danmarksserien og har et par meget interessante spillere offensivt, hvor specielt den hurtige Shabban Hussein godt kan drille Fremad Amager. Alt i alt er det i hvert fald svært at se, hvorfor man skal have et så relativt højt odds på mindst tre mål i denne kamp.Oddset er fundet hos Danske Spil.

Både OB og AGF skal på svære opgaver på udebane i DBU Pokalen, hvor fynboerne møder Fremad Amager, mens jyderne skal møde Fredericia.TV3 Sport 1: 18.10.

14 dage er visitationszonen forlænget med på og omkring Nørrebro i København, oplyser Ritzau. Samtidig er zonen på Amager, hvor der har været ro, ophævet. 

DYREHEGN. I serien om imposante havehegn og forhaver er vi nået til Amager. »Amager (Lorteøen - husk nu at nævne det. Det plejer Østerbrojournalisterne jo) styrer!«, som vor læser på øen skriver det.Dagens vagthavende er bosiddende på Amager og er helt enig i udsagnet.Amager bare giver og giver.Nu også på havehegn.Vi ser dyr fra Afrika og det europæiske kontinent på toppen af de robuste flisestolper (fra venstre): flodhest, fugl, hare, egern, ugle, 2xløve, frø, snegl, hare, vildsvin, fugl og ræv. Og på hjørnet to delfiner i indbyrdes statueleg. Vi havde gerne deltaget i den dyrebrainstorm. Send os endelig flere foto af hegn eller forhaver.

Da Tonny løslades, opsøger han sin far, Smeden på Amager, der under dække af at eje et værksted, stjæler biler i stor stil.Zulu: 21.00.

SKIVE -FREMAD AMAGER DANMARK 1. DIVISION, KLOKKEN 13: 45 FREMAD AMAGER VINDER KAMPEN Efter to kampe med sejre stik imod spil og chancer gik den ikke længere for Skive. Man tabte til Roskilde, og selv om man må anerkende, at holdet har gjort det godt resultatmæssigt, siger al logik, at det må ved at være løbet tør for marginaler. Fremad Amager har tabt de to seneste kampe, men mod Helsingør spillede man en udmærket kamp og var svært uheldig med at tabe. Oveni har Skive haftstore problemer med Fremad Amager, som man tabte klart til to gange i efteråret, så det er svært at se, at gæsterne ikke skal være favoritter.Odds er fundet hos Bwin 2,95.

I Fremad Amager taler man om at være i ' akut oprykningsfare'.Fodboldklubben er bange for, at sammenholdet og arbejderkulturen smuldrer, hvis holdet rykker op i Superligaen SIDE 8-11.

FILM Da Tonny løslades, opsøger han sin far, Smeden på Amager, der under dække af at eje et værksted, stjæler biler i stor stil. Zulu kl. 21.00. 

Ny spiller på scenen for møbler hedder A. Petersen - et åbent værksted på Amager, der bl. a. producerer møbler af Poul Kjærholms gamle elever. Side 20. 
B søndag.
Arne Cyron, sygehusdirektør ved Nykøbing F. Sygehus, fratræder sin stilling 1. september 2017 for at vende tilbage til den nære patientbehandling som ledende overlæge på medicinsk afdeling på Amager/ Hvidovre Hospital. 

Springsteens sideman gennem snart 50 år spiller solo med sit band i aften i Amager Bio. Bedømt ud fra dette kogende varme soulrockalbum kan det kun blive en fest. 

UDBUD Det italienske firma Neveplast er udpeget som vinder af EU-udbuddet om levering af 9.500 kvm skiunderlag til Amager Bakke i København. Kontrakten med leverandøren er underskrevet Side 5. 

En ny bog om rockergruppen Bullshit undersøger, hvordan en flok uregerlige drenge fra Amager i 80erne blev til kriminelle rockere med plettede straffeattester. B. 14. 
B.
Berlingske skrev tirsdag i artiklen »Amager Fælleds venner fortsætter kampen«, at den eng på Amager Fælled, hvor udvidelsen af Ørestaden med Ørestad Fælled Kvarter er planlagt, er fredet. Dette er ikke korrekt. Jorden på området har desuden ikke, som det fremgik af artiklen, været urørt i 5.000 år.Området har blandt andet været brugt til deponering af jord.Redaktionen beklager.

Til transportminister Ole Birk Olesen.Jeg har skrevet det før, men mangler respons.Du bedes venligst sørge for, at Kastrup Lufthavn flyttes til en lufthavns-ø en kilometer syd for Amager.Det er dig, der er ansvarlig for Københavns Lufthavn.Københavns Lufthavn kan høres over hele Amager, idet lufthavnen i øjeblikket er forkert placeret.Desuden bliver Amager tilsvinet med møg fra flyene.Københavns Lufthavn er totalt ligeglad med Amager og tænker kun på kortsigtede profit-interesser.I virkeligheden kunne man bygge en tip-top moderne lufthavn syd for Amager og mindske ulemperne.Så kunne man måske også lave en større lufthavn, der kunne klare mere trafik.Det er nu, der skal handles.Københavns Lufthavn flytter ikke sig selv.Grib ind, og flyt lufthavnen, og lad Amager blive et bedre sted, hvor der også er plads til borgerne.David Neil Kristensen Sundby.

En mand vil mandag blive fremstillet i et grundlovsforhør, efter at en kvinde søndag morgen blev udsat for et voldtægtsforsøg på Amager.Det oplyser René Jensen, der er central efterforskningsleder ved Københavns Politi.»Manden er fra 1975, og kvinden er fra 1966. Han sigtes for at have forsøgt at voldtage kvinden i hendes lejlighed på Amager,« sagde han søndag eftermiddag.Det vides ikke, hvordan manden forholder sig til sigtelsen.Københavns Politi har haftlidt at se til natten til søndag.Foruden episoden på Amager blev politiet kaldt til Axeltorv i det centrale København i forbindelse med en knivepisode.To mænd fremstilledes i går i et grundlovsforhør/ ritzau/.

Det er utroligt at læse om Uffe Ellemann-Jensen og hans udsigt fra huset i Gentofte.Jeg bor i Sundparken på Amager. Førhen havde vi en dejlig udsigt ned mod Amager Strand, men nu er der bygget massivt lige over for, hvor vi bor.Der er lukket fuldstændig af for udsigt, og nu har vi igen kun udsigt til høje bygninger.Den højeste er intet mindre end 42 meter.Vi har protesteret, men det hjalp desværre ikke.Så mon ikke Uffe Ellemann-Jensen har et luksus problem? Evy Sørensen Sundparken 15 Amager.

En gruppe rumænske romaer får ingen erstatning, selvom det stred mod både dansk lov og EU's regler, da de i sommeren 2010 blev anholdt og udvist for at campere på Amager.Allerede i 2011 valgte Integrationsministeriet at annullere den uretmæssige behandling af i alt 14 EU-borgere. Men i går sagde Østre Landsret nej til et ønske om kompensation.Dermed frifindes Rigspolitiet for et krav om 6400 kroner til hver af sagsøgerne. Det var i en stor aktion, at politiet i juli 2010 slog til mod romaer i en teltlejr på Amager Fælled og i et nedlagt postværksted på Amager/ ritzau/.
kort nyt.
Visitationszonen på og omkring Nørrebro i København, der udløb i går, er forlænget frem til 28.september. Visitationszonen på Amager, der ophørte ved middagstid i går, bliver ikke forlænget.Politiet har flere gange fundet knive, slagog skydevåben ved visitationer og ransagninger på Nørrebro. Derfor er visitationszonen forlænget endnu en gang. På Amager har politiet derimod ikke fundet våben de seneste 14 dage eller haft episoder. Derfor er visitationszonen der ikke forlænget.

En skibakke i 85 meters højde på toppen af et forbrændingsanlæg er en vild idé. Men ikke desto mindre bliver Amager Bakke, også kaldet CopenHill, til virkelighed sommeren 2018. Nu løftes lidt af sløret for, hvad CopenHill kommer til at byde på. Lørdag er der åbent hus for foden af bakken, og her kan man bl. a. høre om de store planer, prøve rulleski og laser-skiløb samt høre fed musik.Amager Bakke åbenthus Lørdag kl. 101-Kraftværksvej 25, København S.
Event.
Dødsfald: En mand er torsdag eftermiddag blevet fundet død i en kanal mellem Christianshavn og Amager.Det er en mand på cirka 40 år, lys i huden og fuldt påklædt.Københavns Politi undersøger sagen som et mistænkeligt dødsfald, oplyser efterforskningsleder Ove Larsen. Fundet blev gjort i en vandgrav nær haveforeningen Vennelyst på Amager og voldanlægget ved Christiania. Han kan ikke oplyse de nærmere omstændigheder om, hvordan den døde blev fundet./ ritzau.

Det endte med en smal hjemmesejr på 1-0, da Fremad Amager i går eftermiddag tog imod Esbjerg i den næstbedste danske fodboldrække.Værterne kom på sejrskurs allerede efter ni minutters spil, da den 34-årige angriber Morten Nordstrand scorede fra en placering tæt på mål.Nordstrand er skiftet til Fremad Amager før denne sæson, og den tidligere Superligaprofil blev altså matchvinder i opgøret/ ritzau/.

I weekenden var Københavns overborgmester, Frank Jensen (S), klar i mælet ved sit partis kongres i Aalborg: " Vi må sige nej til grønt snæversyn," sagde han og forsvarede et omstridt byggeri på Amager Fælled i København.Men i går lavede han en kovending og meddelte, at byggeriet med 2500 boliger skal anbringes et andet sted på Amager Fælled efter massiv miljøkritik. Tilbage står, at Frank Jensen skal finde to milliarder kroner, som boligerne ville have indbragt.Pengene er øremærket til metro-byggeriet/ ritzau/.

Totalrådgivning i forbindelse med lufthavnsbygninger i Grønland, opførelse af almene ungdomsboliger på grunden Faste Batteri på Amager, etablering af Ballerup Banegårdsplads, etablering af Snekkersten Vandværk, salg og opførelse af skræddersyet lejemål ved Køge Idrætspark, levering af vejskilte til Middelfart Kommune mv. 

Nu skal danskerne kunne stemme om alt fra Amager Fælled til skolelukninger, mener indenrigsminister Simon Emil Ammitzbøll (LA). Et flertal bakker ham op.Stemmer borgerne om en lokal sag, skal resultatet være bindende for politikerne. NYHEDER. 08

Privat 46 år. 

Gør en massiv mediedækning af et terrorangreb det mere attraktivt at blive terrorist? Terroren er skrækkelig og skal dækkes, analyseres, forebygges og straffes, men hvis selv mindre angreb rydder forsider, gør medierne måske mere skade end gavn.Thomas Johannes Erichsen Amager Strandvej 156, Kbh S.

'' Jeg gider ikke debattere mere med dig. Du kører lidt i ring Københavns overborgmester Frank Jensen forlod et interview med TV2 Lorry, da han blev interviewet om et nyt byggeri på Amager Fælled. 

Bestyrelsesformand Michael Pram Rasmussen er for sidste gang vært, når A. P.Møller-Mærsk i dag afholder generalforsamling i Bella Center på Amager.Han afløses på formandsposten af Jim Hagemann Snabe.

Fuld fartCykelsjov på Superkilen @thecuriousgiraffe. 51 likes.Tit udLeg i det fri i Brønshøj @olemelk. 77 likes.Leg med lysetExperimentarium udforskes @erchdk. 100 likes.Tricks på hjulFirhjulet action i Fælledparken @mariahoegholm. 194 likes.Amager@solopgang.
AOKs læsere har fanget børnenes leg i København. Del dine billeder med # aokdk.
»Nu kommer der ikke 2500 boliger klos op ad Sundby Station.« Der har været meget ballade om, at der skal bygges på naturområdet Amager Fælled. Nu fort æller overborgmester i København, Frank Jensen, at man vil flytte byg geriet. 

I den forgangne uge købte den 66-årige nordmand Lars Wenaas ét af Danmarks mest kendte hoteller - Bella Sky - i Ørestad på Amager. Mød manden, der er drevet af stærke følelser.side 16.
HOTELKONGE.
Niels Erik Rønn, Platanvej 6, København: Jeg synes, at københavnerne skal glæde sig over, at byggeriet på Amager Fælled ikke bliver til noget. 2 mia. kr. er trods alt en ringe pris at betale for at beholde Frank Jensen som overborgmester i endnu en periode. 

Fremad Amager fra landets næstbedste fodboldrække har sikret sig den tidligere superligatopscorer Morten Nordstrand. Det fremgår af klubbens Facebook-side. Den 33-årige angriber har tidligere optrådt for Lyngby, FC Nordsjælland og FC København.Derudover er det blevet til otte kampe på landsholdet./Ritzau/

FC Amager og Køge BK står til at møde hinanden i 1. division.Begge klubber er dog blevet erklæret konkurs og trukket ud af turneringen. Derfor taberdømmes de på skrivebordet, hvilket betyder, at ingen af holdene får point, og kampen bliver sat til 0-0.Sådan gik det: Lolland-Falster Alliancen tog turen ned sammen med FC Amager og Køge BK. Herfølge Boldklub og Silkeborg IF rykkede op i Superligaen, da de sluttede som 1' er og 2' er i 2008/2009-sæsonen af 1. division. FC Amager blev overdraget til Fremad Amager, som i denne sæson er rykket op i 1. division med John ' Faxe' Jensen i spidsen som cheftræner.Køge BK fusionerede med Herfølge Boldklub, som blev til HB Køge. ' Svanerne', som klubben også kaldes, er to gange rykket op i Superligaen, men har begge gange taget turen ned i 1. division efter en enkelt sæson.

Gefion Group har sikret sig et område ved Femøren på Amager, hvor selskabet opfører et hotel og ungdomsboliger. 

Privat 52 år. 

Vvs-manden Brian Bo Rosenkilde Nielsen fra Hjørring slapper af på 7.45-overfarten mellem Aarhus og Odden. Han er på vej til Amager for at lave rørarbejde.Efter en enkelt overnatning i hovedstaden vil han tage turen retur til fastlandet. 

Berlingske bringer på b.dk i december 24 afsnit med forklaring på alle julens traditioner - som børn forstår dem. I dag, 1. december, svarer Erik og Milo fra 0. B på Sankt Annæ Skole på Amager på, hvorfor vi har et juletræ. Foto: Sofie Mathiassen. 

Royal Copenhagen byder indenfor til årets julebordsudstilling i den store Flagship Store på Amager i København. 

Privat 38 år. bor på Amager med sin mand Jesper Backer og deres to døtre. 

Søndag formiddag demonstrerede københavnere mod et planlagt boligbyggeri på Amager Fælled.Demonstrationen havde deltagelse af kendis-kokken fra tv-programmet ' Nak &amp; Æd' Nikolaj Kirk.Nikolaj Kirk var sammen med omkring 7.000 andre mennesker mødt op for at danne en menneskering omkring Amager Fælled, fordi de ville vise deres kærlighed til naturen.»Jeg kan godt lide naturen og bruger den tit. Jeg synes, at Amager Fælled er et smukt stykke natur i København, og det vil jeg være rigtig ked af at miste. Så jeg tænkte, at jeg måtte gøre noget,« siger han.Ændringer i ØrestadDe seneste år er der sket store ændringer i Ørestad med mange byggerier. Et af de sidste uberørte områder er Amager Fælled, hvor et planlagt boligbyggeri med 5.000 boliger skal opføres sammen med daginstitutioner, supermarked og p-huse. Det var i går lykkedes for demonstranterne at danne menneskeringen.»Jeg er sikker på, at demostrationen hjælper. Det giver meget omtale, og nogle politikkere er allerede begyndt at tale mod boligbyggeriet. Så sådan en menneskering er med til at gøre folk bevidste om, at Amager Fælled betyder meget for mange,« siger Nikolaj Kirk.LØSNINGER til opgaver side 22: Nem: 53, Mellem: 136, Svær: 47.dans@bt.dk 

Splat! Den orange frugtfarve spreder sig på kedeldragtens camou flagefarvede stof. Kuglerne flyver i luften og folk bliver ramt på den ene og anden side af skududvekslingen.Det er fredag eftermiddag, og en gruppe mænd er samlet på paintballbanen "Shoot to Thrill" på Amager for at afholde polterabend for deres søn, bror og kammerat John Erik Fejerskov Olsen. Konceptet "Paintball Sports" opstod i USA i 1981, hvor man brugte et stykke værktøj, der oprindeligt var designet til mærkning af tømmer og kvæg til at skyde med. I dag er paintball den tredjestørste X-treme sport i USA. Banen på Amager har eksisteret siden 1992 og har i dag syv forskellige baner.

FREMAD AMAGER -FREDERICIA DANMARK NORDICBET LIGA, KLOKKEN 13.45 FREDERICIA VINDER KAMPEN Fremad Amager er ikke inde i en god periode for tiden.De tre seneste kampe er tabt, og præstationerne har heller ikke været gode.Til denne kamp har man endda hele tre mand udenfor med karantæner i form af Heini Vatnsdal, Jonas Gemmer og Hakan Redzep, hvilket i sagens natur ikke gør tingene bedre. Fredericia ligger overraskende nok placeret i bunden af rækken, selv om man momentvis spiller ganske glimrende fodbold og senest var man uheldige med ikke at slå Viborg. Selv om gæsterne er uden Christian Ege Nielsen, ligner det et 2-tal.Oddset er fundet hos Unibet.

Den populære isbar Ismageriet flytter i dag fra lokalerne på Kongelundsvej langt ude på Amager til Rued Langgaards Vej 6E nær IT-universitet knapt så langt ude på Amager. På hjemmesiden tager den nye butik sig lækkert ud, og der er ingen tvivl om, at velsmagen følger med i flyttekasserne. Det er præcist 12 år siden, Ismageriet åbnede på store bededag i 2005. Isen er gelato-inspireret - tilpasset danske smagsløg - og består af friske, naturlige og sæsonbestemte ingredienser. Helst fra lokalområdet, skriver ismagerne selv på hjemmesiden.Bor du tættere på Søborg, så findes der også en Ismageriet på Søborg Hovedgade 34.
Sommerfristelser.
Rigtig mange københavnere begræder den skæbne, som synes næsten uundgåelig for den gamle strandeng på Amager Fælled, som nu har glædet københavnerne siden deres bys grundlæggelse i 1167. En rigtig alternativ og konstruktiv løsning findes naturligvis, som vel næppe kan vække anstød hos bystyret, der ellers gerne lovpriser hovedstadens ' grønne profil'.Det ville da være glædeligt og prisværdigt, hvis Den Danske Naturfond, stiftet i 2015, ville engagere sig i bevarelsen af Amager Fælleds uberørte natur og opkøbe jorden, så den helt i tråd med sit smukke formål kunne medvirke til sikringen af et helt unikt stykke natur for fremtiden!.

Det bliver den nuværende konstituerede direktør, der fra den 1. marts sætter sig permanent i direktørstolen på Amager og Hvidovre Hospital.Birgitte Rav Degenkolv er 55 år og har siden midten af januar været konstitueret direktør på Amager og Hvidovre Hospital. Hun er uddannet sygeplejerske og har mere end 20 års erfaring med ledelse i sundhedsvæsnet. Birgitte Rav Degenkolv har beklædt forskellige lederposter på Frederiksberg Hospital og på sygehusene i Helsingør og Hørsholm, og har desuden de sidste fem år været vicedirektør på hhv. Gentofte Hospital og i Den Præhospitale Virksomhed.
aktuelle navne.
Der er livlig aktivitet rundt om det lille vandbassin i Naturcenter Amager Strand. Med en pincet holder den fireårige Annabelle en musling, som hun forsøger at fodre de livlige krabber med. Det er ikke let. Hverken at holde muslingen på plads eller få opmærksomhed fra de vakse krabber. Efter en del forsøg lykkes det at fodre krabben. Mormor Charlotte Frost er taget fra Frederikshavn til København for at holde vinterferie. »For et par uger siden forsøgte vi uden held at fange krabber ved stranden, så det er dejligt, at det lykkedes i dag,« siger hun. Naturcenter Amager Strand holder åbent i hele uge syv, hvor børn kan gå på opdagelse i hav-og stranddyrenes verden. 

Det succesrige danske band Minds of 99 er i disse dage på en miniturné rundt i København. Hitmagerne ligger ikke på den lade side. På fire dage spiller de fire koncerter på fire forskellige spillesteder. Der har været rift om billetterne, men de sidste to koncerter er der stadig billetter til.Det er koncerten i aften i Amager Bio og lørdag i Den Grå Hal på Christiania.Minds of 99 er netop nu aktuelle med EPen »Solkongen (del I)«. Billetterne koster 300 kr. på billetlugen.dk.Minds of 99 Amager Bio og Den Grå Hal Fre. og lør. kl. 20.
Musik.
75 Bente Nørreskov Nielsen, ejer af bilvirksomheden Mogens Elmer, fylder torsdag 75 år. Hun har i mere end 20 år har været den drivende kraft i familievirksomheden Mogens Elmer. 

Henning Jørgensen fra Aalborg Universitet har udgivet en rapport, der evaluerer Københavns Kommunes indsats mod social dumping. Ifølge ham er alt for lange leverandørkæder roden til problemerne.Et eksempel er det kommunale selskab Amager Ressourcecenter, som netop har fyret firmaet Vagtdivisionen, som ikke har haft overenskomst siden 2013.- Amager Skibakke har nok over 120 underleverandører. Hvis det ikke er en risiko for social dumping, så ved jeg ikke, hvad der er. Når man er for langt nede i kæden, kender man ikke hinanden, siger Henning Jørgensen til Avisen.dk.Han mener, at man i højere grad skal bryde med de lange leverandørkæder og have få store hovedleverandører, som man kan stole på.
NOTITSER.
En stilladsarbejder faldt fredag morgen ned fra et stillads på Amager og afgik ved døden. Det oplyser Københavns Politi.- Jeg kan bekræfte, at en arbejder er faldet ned fra et stillads og er dræbt på stedet. Jeg har endnu ikke en ide om, hvor langt han er faldet, fortæller Henrik Stormer, der er vagtchef ved politiet.Ulykken skete på Bremensgade 46 i et boligkvarter på Amager. Politiet blev underrettet om ulykken af brandvæsnet klokken 09.00 og var kort efter på stedet.- Der har været en ambulance og en læge derude. De forsøgte at redde ham, men hans liv stod ikke til at redde, siger vagtchefen. / ritzau/.
Nyheder.
Privat 33 år. 

Fodbold: Fire kampe, fire sejre. Fodboldspillerne i Hobro og holdets nye cheftræner, Thomas Thomasberg, kunne ikke have drømt om en bedre indledning foråret. Søndag eftermiddag vandt det velorganiserede og effektive nordjyske hold 4-0 over Fremad Amager hjemme på DS Arena og ligner et hold på vej mod et comeback til den bedste række. Gæsterne fra Amager holdt kampen målløs i en lille times tid, men derefter afgjorde Hobro reelt tingene med tre scoringer på 10 minutter.Hobros nærmeste konkurrent, Skive, sikrede sig også tre point takket være to sene scoringer mod Næstved/ ritzau/.

En dommer i København varetægtsfængslede i går tre mænd på 24, 23 og 19 år i 27 dage. De er sigtet for drabsforsøg i forbindelse med et skyderi på Holmbladsgade på Amager tirsdag aften, hvor en 20-årig mand blev ramt.Det vides ikke, hvordan de tre forholder sig til sigtelsen. Det 20-årige skudoffer er uden for livsfare/ ritzau/.

Den prisvindende musiker og sangskriver John Legend giver koncert i Danmark torsdag den 28. september, oplyser arrangøren Live Nation. Koncerten finder sted i Royal Arena på Amager som en del af den kommende turné med titlen " Darkness and Light". Legend har blandt andet vundet 10 Grammy-priser, en Oscar og en Golden Globe. / ritzau/ J. 

'' Jeg er overordnet positiv over, at Frank Jensen går i front og siger: Jeg lytter. Han erkender, at der er stor naturværdi i det område. Det er det, vi har prøvet at sige i over et år. Vi har et stykke natur, der er 5.000 år gammelt Nikolaj Kirk, tv-kok, til Politiken om skrinlægning af byggeri på Amager. 

Annette og Mikkel bor i en toværelseslejlighed på Amager. De er begge født og opvokset på landet, og nu drømmer de om at tage tilbage dertil.Parret er flittige jægere, og Sara tager Annette og Mikkel med til Sydsjælland, hvor landejendomme med masser af jord skal vises frem. Christian skal også en tur på landet. Han skal hjælpe Marianne og Tom.TV 2: 20.00.

Den prisvindende musiker o g sangskriver John Legend giver koncer t i Danmark til efteråret.Torsdag 28. september skal den verdenskendte sanger spille i Royal Arena på Amager som en del af den kommende turné med titlen ' Darkness and Light'.Le gend har blandt andet vundet ti Grammy-priser, en Oscar og en Golden Globe for sin musik.

Som barn blev chef for Malmö Opera, Michael Bojesen, mobbet, fordi det var de færreste drenge på det yderste Amager, der spillede klassisk musik. 

P1 11.30 Hør historier om nogle af de mennesker, der rejser til Danmark i søgen efter en bedre tilværelse. Lytteren blandt andet med hjem til en familie fra Rumænien, fillippinske au pairpiger på Amager og med ind i en en sexelance til prostituerede på Vesterbro." Baglandet remix: Den danske drøm" tilbyder lytteren radioreportager virkelighedens afkroge.

Kort afstand til centrum, en kilometer lang strandpark og et sammenhængende skov-og naturareal, der er 10 gange større end Central Park i New York. Det er noget af det, som gør Amager attraktivt for københavnerne - og det er også her, der skal gættes priser. Bl. a. på et topmoderne rækkehus på Islands Brygge.DR1: 20.00.

Tomas Lagermand Lundme voksede op med en romantisk tanke om, at han skulle dø ung som sit idol Michael Strunge og skrev dagbøger om sit triste liv på Amager. 

Danskerne er klar til at nyde solen i Kristi himmelfartsferien, som blandt andet skal bruges på fodbold, kolde øl og grillmad.Mark Garner, 32 år, Rødovre - Jeg ved ikke med de andre dage, men lørdagen skal bruges på at grille, fordi jeg ved, det bliver godt vejr. Det bliver nok i Valbyparken eller et sted på Amager. Det er sådan noget, jeg forbinder med sommer.Stine Munkedal Kjær, 43 år, Amager - Den skal bruges på at ture rundt på københavnske legepladser.Jeg skal lege med mine børn og opdage nye legepladser.Der skal også spises med gode venner og drikkes nogle øl. Vi bor på Amager Strand, så vi skal også ned og se på vandet.Diana Dyrmose, 37 år, Amager - Egentlig skal jeg bruge tiden på at skrive min eksamensopgave.Jeg tager en diplom i ledelse. Ellers tænker jeg, at jeg skal forbi Papirøen og drikke kold hvidvin.Jeg har børnefri, og vejret bliver rigtig godt, så det skal selvfølgelig også udnyttes.Anja Hempel, 43 år, Værløse - Torsdag (i dag, red.) er der en meget, meget, meget vigtig pokalfinale mellem FCK og Brøndby, så den skal jeg da ind og se. Fredag og lørdag skal jeg nok bare slappe af og bruge tid sammen med min familie. Søndag er der kamp igen, så der skal jeg se FCK-Sønderjyske og fejre mesterskabet.

Et flertal i bestyrelsen bag det skandaliserede prestigeprojekt Amager Bakke er nu parat til at skille sig af med den udskældte direktør for aflaldsvirksomheden, Ulla Röttger. Det sker tre uger efter, at formanden for bestyrelsen, socialdemokraten Lars Weiss, trak sig, da det ikke lykkedes at få Ulla Röttger fyret. Side 6-7. 

En mand blev fundet død i Tårnby på Amager tirsdag morgen. Han styrtede tilsyneladende ned fra en bygning, oplyser politiet.Det var lidt efter klokken 5.30, at den livløse mand blev fundet liggende på Tårnby Torv.Tirsdag formiddag havde man ikke klarlagt årsagen til faldet.Endvidere har politiet heller ikke identificeret den døde, lyder det.

Et større slagsmål på Amager natten til tirsdag førte til, at tre personer blev ramt af knivstik i arme og lår. Skaderne var ikke livstruende. Politiet anholdt syv personer, men oplyste sidst på eftermiddagen, at alle anholdte var løsladt, idet det ikke var muligt at fastlægge, hvem der har gjort hvad. Det skal efterforskningen nu forsøge at vise. Ritzau.

Normalt er det gratis at nøgenbade ved det kommunale badeanlæg Helgoland på Amager ved København fra Sankt Hans til september.Men fra i år koster det 1400 kroner. Det skriver DR P4 København.En aftale mellem Københavns Kommune og foreningen Det Kolde Gys betyder nemlig, at man fra i år skal være medlem af foreningen for at bade nøgen ved Helgoland.

50 Henriette Hall-Andersen Programchef, Amager Henriette Hall-Andersen er født på Amager og har boet hele sit liv indenfor en radius af 1,5 kilometer - faktisk bor hun nu i det hus, hvor hun var vokset op, sammen med sin familie.Henriette Hall-Andersen karakteriseres som »et loyalt menneske« - og ikke bare over for Amager. Det nyder KEA og ikke mindst hendes ansatte og studerende hver dag godt af. Siden 2013 har hun været programchef på KEA Byg. Henriette Hall-Andersen kom fra et job som centerchef på Teknologisk Institut, hvor hun havde været siden 2005. Før da var hun uddannelseskonsulent hos Byggeriets Uddannelser, hos EKJ Rådgivende Ingeniører og i Københavns Kommunes Rådgivende Ingeniørkontor samt Cool Sorption A/S.Hun er uddannet akademiingeniør med speciale i bygningsfysik og -renovering i 1991.

DOKUMENTAR Dansk reportageprogramserie fra 2017. På Amager i et sytten etagers højhus med internt telefonsystem, fælles køkken, eget værtshus, minimarked og 240 boliger lever socialt belastede, arbejdere og studerende side om side i et unikt fællesskab. På DR 2 lørdag fra klokken 14: 45 kan man i tre programmer følge livet i højhuset. Kan også ses (når man vil) på dr.dk. 
DET SKAL DU SE I TV.
Programmet dykker ned i danskernes yndlingsdrik - øl. Tina Müller ser nærmere på specialøl-trenden og finder ud af, hvordan man kan brygge sin helt egen favorit-øl.Imens kokkererer Adam Aamann til en oktoberfest på Amager sammen med to festglade herrer. Til tonerne af tyrolermusik vil Adam vise, at øl ikke kun kan drikkes.DR1: 21.00.

To ejendomsselskaber går sammen i et nyt joint venture om udvikling og opførelse af byggeri for 3,4 mia. kr. 

Vi har læst Martin Vendel Nielsens indlæg i Business 23.februar 2017.Vi kan bekræfte, at vi havde en hel del byggeteknisk køberrådgivning i bebyggelsen Oxford Have på Amager.Byggeriet havde mange fejl og dårligt arbejde, som ikke var acceptabelt, og det krævede mange kræfter at få det rettet.Vi har senere haft rådgivning i forbindelse med gensalg, og der er stadig problemer i bebyggelsen.

En mere end 350 år gammel og yderst slagkraftig tradition udspillede sig i går i Store Magleby på det sydlige Amager ved København.Her hoppede 20-30 nydeligt klædte herrer rask i sadlen for at fejre fastelavn fra hesteryg.Med løftet kølle og en sort, høj hat på hovedet galopperede de på deres ranke og veludsmykkede heste ned mod fastelavnstønden for traditionen tro at slå katten af.Inden tøndeslagningen, som var eftermiddagens helt store begivenhed - ikke mindst for de mange fremmødte, der havde trodset februars bidende frostgrader -havde de velklædte ryttere dagen igennem reddet på såkaldte ' visitter' i lokalområdet.Og ved hvert sted de besøgte, blev der serveret varm rompunch, hvilket rytterne kvitterede for med særlige skålsange.Den ældgamle tradition blev angiveligt indført med en gruppe hollændere, der kom til Amager i 1500-tallet.Hvornår den første tøndeslagning helt præcis fandt sted vides ikke, men i bogen ' Jacobæus' Rejsebog Optegnelser' fra 1671 findes der en tegning, hvor der afholdes ' tønderridning' på Amager.bowe@bt.dk 

Amager Fælled: »Nu trækker vi en streg i sandet.Der er ikke længere flertal, som ønsker byggeri på Ørestad Fælled. Det bliver jeg nødt til at lytte på. »«« »Sådan lyder det fra Københavns Kommunes overborgmester, Frank Jensen (S), der har sat en endelig stopper for byggeriet på Amager Fælled.Byggeriet af 2.500 boliger skulle have indbragt 2 mia. kr. til kommunens finansiering af metrobyggeriet.Projektet har været sat på pause pga. protester fra bl. a. Danmarks Naturfredningsforening, der argumenter for, at det 5.000 år gamle område ' Strandengen' er et af de sidste oprindelige naturområder i København.Nu vil Frank Jensen lede efter en ny placering til byggeriet. Venstre og De Konservative har foreslået et område af Amager Fælled, der nu er en kommunalt ejet losseplads.Kommunen har tidligere forsøgt at finde en ny grund, men har ikke kunnet finde et sted, der både kunne huse boligerne og indbringe 2 mia. kr. mh.

VI NÆRMER os kommunevalget, og det såkaldt grønne flertal benytter debatten om byggeri på Amager Fælled til at række ud efter Socialdemokratiets overborgmesterpost.Hvor trist, at en misforstået miljøsag skal blive hovedemnet omkring Københavns byudvikling i valgkampen.Der er mange gode grunde til at værne om miljøet og den spidssnudede frø på Amager Fælled.Men hvor er de gæve miljøkæmpere i resten af byen, hvor der på Amager Strand, i Valby på den gamle Maskinfabrik, i Sydhavnen, på Islands Brygge og i Nordhavnen bliver bygget boliger i et omfang, som ikke er set, siden Københavns sprang ud over voldene i slutningen af attenhundredetallet? Her bliver der bygget med en så grov udnyttelse af grundene, at de nederste lejligheder ligger i fuldstændig mørke.Der bliver bygget tæt op ad stærkt trafikerede veje. De stakkels beboere i deres dagligstuer får en dejlig udsigt til hjulkapsler på den tunge trafik, der kører forbi.Der bliver ofte bygget i en kvalitet, som er under al kritik. Lokalpressen flyder over med rædselshistorier om folk, der flytter ind i byggerier, der hverken er halvt eller helt færdige.Byggeriet (bortset fra enkelte undtagelser) er renset for arkitektur og er rent totalentreprenør-billig-byggeri til tårnhøje priser.Hvor er de gode principper fra byggeriet i trediverne - dansk arkitekturs guldalder? Principper om lys, sol og luft. Principper om god og solid byggeteknik og en arkitektur, man kan være bekendt.Debatten burde dreje sig om, at Københavns Kommune i byplanlægningen og i byggetilladelser burde fokusere på at hæve kvaliteten af det, der bliver bygget, og ikke om en misforstået miljøsag på Amager.Politiken kunne gå kritisk til postulaterne om, at Amager Fælled er så værdifuld, at der ikke kan bygges der, medens der overhovedet ikke er noget fokus på alt det andet, der bliver bygget, men som i omfang har mange gange større indflydelse på tusindvis af menneskers dagligdag.I STEDET FOR arkitekturbedømmelser af, hvordan folk møblerer deres luksuspenthouselejligheder i Nordhavnen, kunne den opsøgende journalist bevæge sig til f. eks. Valby Maskinfabrik eller Amager Strand og gå kritisk til det massive byggeri, der er og bliver bygget der.Skal det være tv-kokken Nikolaj Kirk, der har gået en tur på Amager Fælled og fundet en sjælden urt og publiceret dette i medierne, der skal sætte debatniveauet for, hvordan København skal udvikles?.Her bliver der bygget med en så grov udnyttelse af grundene, at de nederste lejligheder ligger i fuldstændig mørke.

Roskildefestivalen løber i denne uge af stablen for 47. gang. 130.000 deltagere ventes at indtage festivalpladsen i de otte dage, festivalen varer. Den nu afdøde debattør Mads Holgers kaldte i sit sidste blogindlæg ved denne tid sidste år hysteriet omkring Roskilde Festival, og især mediernes ustoppelige dækning af den, for ' Roskildesyge'.I 1989 deltog jeg i min første Roskilde Festival.Jeg gik i 1. g. på Roskilde Katedralskole, så det var ikke så langt hjemmefra, og jeg havde endelig fået lov til at tage af sted. De lokale helikke te The Sandmen optrådte, og det samme gjorde C. V. Jørgensen, som jeg dog i en kirsebærvinsus måtte opgive at høre. Jeg var syg på Roskilde, men også syg med Roskilde. Da jeg kom hjem efter tre dage uden bad og med ring i næsen, lavet i et telt på festivalpladsen, gik der selvfølgelig betændelse i skidtet, og ringen måtte fjernes af lægen. Jeg er ret sikker på, at mine forældre fortrød at have givet deres pæne datter lov til at tage af sted. De tænkte vist, at jeg var blevet ramt af en slags Roskildesyge.TRADITIONELT ER roskildesyge hverken mediehysteri, teenagegriller eller de tømmermænd, man kan få på festivalen. Det er derimod smitsom maveinfektion med diarré, kvalme og opkastninger. Ifølge Den Store Danske har sygdommen fået sit navn efter en epidemi i 1935, hvorunder en tredjedel af Roskildes indbyggere blev ramt. Mere tvivlsomme kilder hævder, at det var en læge ved navn Rischel, der som den første herhjemme beskrev tilstanden ud fra nogle sygdomstilfælde på Anholt i juli 1935, hvor han havde holdt sommerferie.Navnet roskildesyge skulle være anvendt første gang i Ugeskrift for Læger i januar 1936. I artiklen En ejendommelig epidemi i Roskilde konkluderede lægen Juel Henningsen, at det drejede sig om den samme sygdom, som Rischel havde beskrevet på Anholt.Roskildesyge er ikke det eneste udtryk, som Lise Nørgaards barndomsby har lagt navn til.Således har vi udtrykket ' stå af i Roskilde', som betegner den handling, at man ankommer med IC3-toget fra Udkantsdanmark for at gå på Roskilde Festival. ' Stå af i Roskilde' betyder derimod afbrudt samleje, og udtrykket findes i slangordbøger så langt tilbage som i 1947. Der er ikke rigtig nogen, der har givet et bud på, hvorfor det hedder ' stå af i Roskilde', men hvis man nu egentlig gerne ville til København (klimaks), så bliver rejsen jo afbrudt et (eller flere) stoppested(er) for tidligt.Roskilde er ikke det eneste danske sted, der har lagt navn til et udtryk.Således er for eksempel Amager at finde i et udtryk som ' amagernummerplade', som Jørgen Nørby Jensen fra Dansk Sprognævn har beskrevet indgående i bogen ' Nye danske ord med historie'. Her fremgår det, at en amagernummerplade er en tatovering på lænden.Lændetatoveringer var i slutningen af 1990' erne meget populære, især blandt yngre kvinder, men blev i løbet af nullerne yt og noget, der signalerede underklasse og lav status, og første gang, Sprognævnet er stødt på udtrykket, er da også i den periode (2006). At det lige blev Amager, der lagde navn til de kiksede lændetatoveringer, kan skyldes, at fænomenet er noget, man finder helt ude i udkantshovedstaden Amager, eller med andre ord langt væk fra det hippe indre København. Den sproglige nedvurdering af Amager er dog gammel. Således kunne man tidligere for eksemepl bruge udtrykket ' Det kan en Bonde paa Amager giøre' om noget, der var så let, at selv folk i udørken Amager kunne gøre det. Det er altså ikke hipt, det der kommer fra Amager - eller lorteøen, som den også kaldes, fordi man i slutningen af 1800-tallet kørte alle byens latrinspande til Amager og tømte dem der.ET ANDET DANSK sted med et ramponeret ry er den jyske by Randers. Randers er en gammel arbejderby og har i årtier været kendt i medierne som en by med meget kriminalitet og et sted præget af lavkultur, hvilket adskillige brandingstrategier har forsøgt at rette op på de senere år. Også denne by har lagt navn til flere udtryk. Således bliver den let alkoholiserede cider Mokaï kaldt ' randerschampagne', som angiveligt skulle være Randrusianeres yndlingsdrik, mens ' randersstiletter' skulle betegne indbyggernes foretrukne fodtøj, Nike Shox, som er en slags forhøjede sneakers.Sådan kan danske steder føre til øgenavne, der sætter sig i sproget: Om det er værst at få opkaldt en sygdom, en lændetatovering, en alko-sodavand eller et fodtøj efter sig, kan så diskuteres.kultur@pol.dk .Den sproglige nedvurdering af Amager er gammel.Man brugte tidligere udtrykket ' Det kan en Bonde paa Amager giøre'.
UGENS ORD Flere danske byer har lagt navn til udtryk, der har sat sig i sproget. Om det er værst at få opkaldt en sygdom eller en alko-sodavand opkaldt efter sig, kan så diskuteres.
En redningsplan, der skulle sikre, at affaldsanlægget på Amager Bakke løb rundt, er kuldsejlet. Det skriver erhvervsmediet Finans.dk.Affaldsanlægget Amager Ressource Center (ARC) er blevet bygget større, end der er skrald til.Derfor regnede konsulenthuset PWC sig i foråret 2016 frem til, at anlægget styrede mod et tab på 1,9 milliard kroner.Anlægget ejes af fem kommuner i Københavnsområdet: København, Frederiksberg, Hvidovre, Tårnby og Dragør. For at undgå en forhøjet affaldsafgiftblev kommunerne enige om en redningsplan. Planen gik blandt andet ud på at importere 100.000 ton britisk affald.Samtidig skulle 45.000 ton husholdningsaffald, der i dag køres til Vestforbrænding i Glostrup, køres til Amager fra 2016 i stedet. Vestforbrænding ejes af 19 kommuner inklusiv København.Indtægter manglerDe 18 andre ejere var dog ikke med på den del af redningsplanen, der betød mindre skrald til deres affaldsanlæg.Københavns Kommune har konkluderet, at det vil være for dyrt at trække sig ud af Vestforbrænding.Dermed står redningsplanen med et hul på indtægtssiden.»Det betyder, at der skal laves en ikke ubetydelig revision af genopretningsplanen,« siger ARC's bestyrelsesformand Lars Weiss (S) til Finans.dk.Københavns overborgmester, Frank Jensen (S) skriver i svar: ' Der er tid til at finde løsninger, og Københavns Kommune arbejder sammen med de øvrige ejerkommuner i ARC stadig for at finde en løsning, som kan forbedre den langsigtede økonomi i ARC'/ ritzau/.

UNGDOMSBOLIGER Ikke mange meter fra DR-byen og Københavns Universitet KUA på Amager skal boligselskabet FSB nu bygge 131 et-rums boliger til unge under uddannelse, og seks små familieboliger.FSB har stor erfaring med at bygge ungdomsboliger og er med de nye boliger nu oppe på 761 i København og på Frederiksberg.De nye boliger skal ligge på Rued Langgårdsvej 3 på Amager, og de 131 ungdomsboliger bliver på 37 kvm brutto, mens de seks torums familieboliger bliver på 54 kvm brutto hver.Det er Henning Larsen Architects, som har tegnet de nye boliger, der har fået navnet Artillerihuset.Boligerne bliver opført i tegl og glas og ligger på den ene side af bygningen - mod vest og trukket væk fra Amagerfælledvej.På den modsatte side fungerer den brede gang som opholdsrum.Her sørger et stort glasparti for masser af dagslys ind i huset.Små depotrum til hver bolig opdeler gangen i mindre nicher, som de unge kan bruge til studierum eller ophold.Fælleskøkken på hver etageAlle boliger har eget køkken og bad. Derudover er der fælleskøkkener på hver etage, vaskeri i stueetagen, elevator og tagterrasse med udsigt over Amager og Amagerfælled.Syv boliger er egnede til beboere med bevægelseshandicap.Det forventede huslejeniveau bliver på 3.300-5.350 kroner. Byggeriet er sat til at starte i andet halvår af 2018, og det forventes, at de nye beboere kan flytte ind i 2020.Projektet er blevet til i samarbejde med By og Havn, Tetris A/ S, NREP og med støtte fra Københavns Kommune, almene boliger.Totalentreprenør på byggeriet afventer udbud.
Henning Larsen Architects skal tegne det nye byggeri, der har fået navnet " Artillerihuset".
»For første gang siden 1945 vælger tyskerne et højrenationalt parti«, lød overskriften på forsiden i går. Det bliver imidlertid første gang siden valget i 1938, som var det sidste valg til rigsdagen i nazitiden, og der var ikke valg i Tyskland i 1945, som man måske kunne få indtryk af. Det første valg til den nyoprettede vesttyske Forbundsdag blev holdt 14. august 1949.Amager Fælledvej på Amager skifter navn til Røde Mellemvej, når den sydgående krydser Grønjordsvej/Peder Lykkes Vej.Det havde vi overset på kortet på side 9 i 1. sektion i går, hvor den stadig stod som Amager Fælledvej.Den »Carl Bresson«, der optrådte på side 4 i kultursektionen tirsdag 19.9., vil være bedre kendt som skuespilleren og sangeren Carl Brisson (1893-1958).Det er i udvalg under EU's Ministerråd, også blot kaldet Rådet, medlemslandene kan blokere for nye tiltag, uden at deres veto bliver offentligt kendt. Vi skrev på side 7 i 1. sektion lørdag 16.9., at det var i Det Europæiske Råd. Det består af EU-landenes regeringschefer, mens Ministerrådet eller Rådet består af de relevante fagministre eller udenrigsministrene.At Tænke Sig oplyste tirsdag 19.9., at DBU som led i en aftale om spillernes økonomiske forhold havde lovet landsholdet i kvindefodbold, at de måtte forsyne sig med badekåber og sandaler på hotellet i Budapest. Landskampen mod Ungarn blev imidlertid spillet i Györ. Forhåbentlig får det ikke striden til at blusse op igen.

EJENDOMME Arkitektgruppen påbegynder nu byggeriet af 186 boliger på Amager i København. Et område hvor den fynske ejendomsudvikler i forvejen har flere byggerier i gang. Det er ikke mindst et godt samarbejde med Københavns Kommune, som har været afgørende for at byggeriet sættes i værk.- Når vi som udviklere kan se store muligheder i et område, er det altafgørende, at kommunen er åben over for at ændre lokalplanen, hvis man lever op til deres krav, siger Robin Feddern, der er adm. direktør i Arkitektgruppen. Side 3.

70 Allan Rasmussen Fhv. lektor, DragørAllan Rasmussen er uddannet fra KU som cand. mag. i engelsk og tysk og med ansættelser på Grindsted og Vordingborg gymnasier, før han blev fastansat på Amager VUC, hvor han arbejdede i mange år.Fødselaren er kendt for sin krøllede hjerne og er bl. a. specialist i 50' ernes og 60' ernes musik.Nu om stunder er han optaget af mere fredelige sysler som hunde, have og frimærker.

at når der sker så mange alvorlige fejl i forbindelse med de meningitisdødsfald og hjerteanfald, som er sket i de senere år, kan en af årsagerne være, at lægevagten og 112 bliver misbrugt i større grad end tidligere ved mindre alvorlige sager.Få dog straffen hævet yderligere ved misbrug. Tidligere var man bange for at ringe uden alvorlig grund, nu er det nærmest modsat.Veber Finnedal København S at ifølge straffelovens kapitel 15, paragraf 166, straffes afgivelse af falsk forklaring for offentligheden med fængsel fra to år og op, men hvis du er minister, får du en ' lang næse'. Grundloven sikrer, at alle er lige for loven? Er der nu præcedens for, at man må lyve i retten? Juel Jensen Silkeborgvej Herning at jeg læser i nationen! (6.4.) om et hurra for USA-korrespondenten Jesper Steinmetz.Det forstår jeg ikke! I forbindelse med Lars Løkkes besøg hos præsident Trump udtalte han i direkte tv, at præsidenten og Lars L. havde talt sammen om Vladimir Putin, som var deres fælles fjende.Hvad har han røget? Som det er de fleste bekendt (måske ikke J. S.), ophørte den kolde krig i begyndelsen af 90' erne. Vorherre bevares.Tom Rasmussen Bybækterrasserne 149 Farum at David N. Kristensen vil flytte lufthavnen længere sydpå, end den er nu, så der er plads til borgerne på Amager og frit for støj. Hvad tror du, der sker, hvis det sker? Der vil blive bygget endnu flere boliger og virksomhedsskyskrabere.Se på, hvad der sker på Amager Fælled og Amager Strandvej.Tænk dig lidt om. En skønne dag findes der ikke en grøn plet på hele Amager.John Spuur Sundparken 39 København S at det kan ikke have sin rigtighed, at muslimske helvedes-prædikanter, som om fredagen står og svovler over kristne og jøder, har lov til at leve i Vesten.O. Olsen Bakkeskoven 115 Skanderborg.

Michael Bindseil tiltræder som Regional Vice President hos COWI i Danmark.Michael Bindseil har været ansat i COWI i 25 år, og han tiltrådte i 2016 som konstitueret Regional Vice President for COWIs danske forretning, hvor han nu fortsætter i en permanent stilling.Janne Elsborg tiltræder som vicedirektør på Amager og Hvidovre Hospital.Janne Elsborg er uddannet sygeplejerske, og hun har tidligere arbejdet som direktør på Frederiksberg og Bispebjerg Hospital samt som vicedirektør, oversygeplejerske og chefsygeplejerske på en række andre sjællandske hospitaler.

Helgoland. Normalt er det gratis at nøgenbade ved det kommunale badeanlæg Helgoland på Amager ved København fra sankthans til september.Men fra i år koster det 1.400 kr., kunne P4 København lørdag som de første berette. En aftale mellem Københavns Kommune og foreningen Det Kolde Gys betyder nemlig, at man fra i år skal være medlem af foreningen for at bade nøgen ved Helgoland. En vred borger har nu startet en underskriftindsamling i protest.indland@pol.dk Foto: Martin Lehmann.

Copenhagen World Music Festival løber af stablen fra den 6. til 10. september og indledes med gratis åbningskoncert på Rådhuspladsen i morgen onsdag klokken 14: 30 med Fitzroy, Mizgin og det russiske pigeband Iva Nova.Københavnerne kan se frem til fem dage med mere end 60 koncerter med verdensmusik på Nørrebro, Vesterbro, Frederiksberg og på Amager.Heriblandt er også en række familievenlige af slagsen.På arbejderen.dk/ kalender kan man læse mere om programmet.rådhuspladsen, København onsdag 6. september klokken 14: 30 Se: arbejderen.dk/ kalender.
VERDENSMUSIKFESTIVAL.
Sarah Jensen, Amager Boulevard 101, København: Hvorfor bekymrer Mogens Nielsen (Pol. 30.5.) sig kun om Leonora Christina Skovs manglende reflekser og i en sådan grad, at han har behov for at kommentere på lige hende, når man ej heller kan spotte reflekser på de andre medvirkendes cykler? Kan det tænkes, at ingen af de medvirkende har gule re-flekser monteret, fordi det hvide bånd på siden af dækket faktisk er de lovpligtige reflekser? Tjek selv efter hos Cyklistforbundet. 

Energi: To nye havvindmølleparker kan bane vejen for en massiv udbygning af havvindmølleenergi omkring hovedstaden.Københavns Kommune og energiselskabet Hofor er nemlig i fuld gang med at søge om tilladelse til at tage hul på de indledende undersøgelser af to potentielle havvindmølleparker ikke langt fra Amager. Får kommunen og Hofor tilladelse til at begynde byggeriet, kan de to parker få en samlet effekt på op mod mere end 400 MW. / EnergiWatch.

BogForum 2016 med sine 34.233 gæster var den hidtil mest velbesøgte? (Til sammenligning kom der 8.000 besøgende til den første udgave af BogForum, der fandt sted i 1992 og hed Vild med bøger.) BogForums debutantpris er en pris, som alle debuterende, danske skønlitterære forfattere kan indstilles til? (det er derfor, listen over indstillede altid er så laaang.) BogForum hedder BogForum, fordi den i sine første 30 år holdt til i Forum på Frederiksberg, inden den i 2012 flyttede til Bella Center på Amager?. 

En af virksomhedernes største udfordringer for tiden er at tiltrække og fastholde kvalificeret arbejdskraft. Centralt i dette står, at medarbejderne kan lide at opholde sig i virksomhedens lokaler. Med dette udgangspunkt afholder Colliers den 1. maj et gå hjem-møde om indretning af kontorer.Der vil være oplæg fra Sarah Müllertz Gudiksen, partner i Henning Larsen Architects, erhvervsforsker Søren Schultz Hansen og JanJaap Boogaard (billedet), head of EMEA workplace solutions i Colliers. Mødet finder sted på IT-universitetet på Amager.

Dom: En gruppe rumænske romaer får ikke en krone i erstatning, selv om det stred mod både dansk lov og EU's regler, da de i sommeren 2010 blev anholdt og udvist for at campere på Amager. Allerede i 2011 valgte Integrationsministeriet at annullere den uretmæssige behandling af i alt 14 EU-borgere. Men mandag sagde Østre Landsret nej til et ønske om kompensation.Dermed fri-findes Rigspolitiet for et krav om 6.400 kr. til hver af sagsøgerne/ ritzau/.

Jeg kæmper for en blandet by. For flere boliger, der er til at betale for almindelige mennesker. For boliger tæt på verdens bedste metro. Derfor har jeg arbejdet for at gennemføre planerne om at bygge Ørestad Fælled Kvarter.Men jeg lytter til københavnerne. Og jeg kan konstatere, at der nu er et flertal, som ønsker at undersøge en anden placering af byggeriet.Overborgmester Frank Jensen (S) om Amager Fælled. På sin facebookprofil.

Politiet kan endnu ikke fastslå, om den kvindetorso, der i mandags blev fundet i vandet ved Amager, er den forsvundne 30-årige svenske journalist Kim Wall. I går blev længden af torsoen undersøgt af retsmedicinere, og ifølge efterforskningsleder ved Københavns Politi Jens Møller kan det ikke udelukkes, at det kan være Kim Wall. Han oplyser, at der er udtaget prøver fra torsoen til en dna-undersøgelse. Resultatet vil foreligge i dag./Ritzau/

Brygg e-dronningen Linse Kessler opfordrer alle til at deltage ved demonstrationen Bevar Amager Fælled søndag 7. maj. ' Der er jo en meget vigtig sag, og vi skal være 8000 folk, så hvis du sidder og tænker som os ' NEJ til at ødelægg e fælleden, NEJ til flere byggerier, NEJ til at smadre dyreliv og natur herude, NEJ til bulldo zere' så kom og stå sammen med os andre', skriver Linse Kessler. 

Den tidligere småkriminelle Palle Sørensen likviderede 18. september 1965 brutalt og koldblodigt fire unge politibetjente mellem 24 og 28 år på Amager med 12 skud fra sin Browning-pistol. Drabene vakte kolossal opmærksomhed i hele landet, Frederik IX deltog i statsbegravelsen af de fire politifolk, og Palle Sørensen kom til at sidde 33 år bag tremmer, før han blev løsladt i 1998 fra sin livstidsdom - benådet af daværende justitsminister Frank Jensen (S).Palle Sørensen havde da været Danmarks længst indespærrede mand i nyere tid.Nu er den firdobbelte politimorder død. Han blev 90 år.Palle Sørensen voksede op på Italiensvej på Amager. Faren var kriminalbetjent, men allerede som ung begyndte knægten at smårapse og stjæle, og efterhånden blev hans kriminelle handlinger stadig grovere. Blandt andet sprængte den unge finmekaniker pengeskabet på Dansk Arbejdsmandsforbunds kontor i København med sprængstoffer, han havde stjålet fra Faxe Kalkbrud. Andre forbrydelser fulgte, og Palle Sørensen havde allerede siddet 12 år i fængsel, da de fire betjente mødte deres skæbne på patrulje på Amager. Palle Sørensen og en makker havde bl. a. stjålet 182 par damestrømpeunderbukser i en forretning og blev stoppet af de to første betjente. Dem dræbte han på Amager Strandvej. Få minutter senere blev Palle Sørensens bil stoppet af en ny patrulje, og herefter skød han endnu to betjente.En storstilet menneskejagt blev sat ind, men Palle Sørensen, der som 38-årig boede hos sin mor, meldte hurtigt sig selv.Både Østre Landsret og Højesteret idømte Palle Sørensen fængsel på livstid.De første mange år sad han i isolation i Vridsløse Statsfængsel. Siden blev han overført til Nyborg Statsfængsel og derpå til det åbne fængsel i Sdr. Omme. Med ombudsmanden og advokat Bent Nielsen involveret i sagen nærmede Palle Sørensen sig en løsladelse. I 1997 kom han til udslusningspensionen Lyng ved Stakroge ved Skjern, og året efter fulgte så hans løsladelse.Senere i livet udtrykte Palle Sørensen stor sorg og anger over de meningsløse drab for indbrud, der dengang højst ville have indbragt ham 3.000 kr.

Følgende personer er tildelt fortjenstmedaljen i sølv: Portør på Rigshospitalet Alex Verner Meiner, Brøndby Strand, social-og sundhedsassistent på Amager og Hvidovre Hospital Anna-Dorte Just, Vallensbæk Strand, økonoma på Sygehus Sønderjylland Anne Rønnow Petersen, Sønderborg, sygeplejerske på Regionshospitalet Viborg Anne-Dorte Gylding Sørensen, Viborg, social-og sundhedsassistent på Rigshospitalet Annette Mark Hansen, Hvidovre, portør på Region Hovedstadens Apotek Carsten Tingberg, København, social-og sundhedsassistent på Rigshospitalet Gitte Baunsgaard, København, Overlærer på Gammelgaardsskolen Annette Topholm, Egå. 

Københavns Politi har torsdag anholdt en 18-årig mand, fordi han havde truet med skoleskyderi på Ørestad Gymnasium på Amager.Selv om den unge mand ifølge politiet ikke har haft til hensigt at gøre alvor af sine trusler, tager politiet sagen meget alvorligt.- På grund af det generelt høje trusselsniveau, vi har i Danmark, så bliver den slags taget meget alvorligt af politiet, siger den centrale efterforskningsleder René Jensen i pressemeddelelsen.

Københavns Politi forlænger de to visitationszoner i hovedstaden til den 14. september, oplyste politiet i går, hvor fristen for en forlængelse udløb.Den ene zone omfatter et stort område omkring Nørrebro, i Nordvest og Brønshøj, mens den anden zone ligger på Amager. Især Nørrebro har hele sommeren været præget af en lang række skyderier, der har relation til en konflikt mellem banden Loyal to Familia og en gruppering i området omkring Mjølnerparken.De mange skyderier betød, at visitationszonen blev oprettet den 20. juli/ ritzau/.
kort nyt.
Den tre mand store direktion i Danfoss fik i 2016 en samlet løn på 115 mio. kr., fremgik det af denne uges årsregnskab.Den sum er helt løbsk i forhold til resten af de store, danske virksomheder. Anlægger man tommelfingerreglen om, at topchefen får væsentligt mere end resten af direktionen, kunne et gæt på topchef Niels B. Christiansens løn være 50-60 mio.kr. Det er mere end det dobbelte af, hvad topcheferne i de store børsnoterede selskaber typisk tjener.Jakob Riis var kronprins i Novo Nordisk, men blev vraget til fordel for Lars Fruergaard Jørgensen.Det gjorde nas. Nu forlader Riis Novo for i stedet at blive ny topchef i redningskoncernen Falck. Falck virker som et sted, hvor rævekager, betændte magtstrukturer og dårlig energi flyder i tykke stråler, og det bliver interessant, hvordan Riis tackler det. Men at være ærlig over for sit indre ønske om at sidde for bordenden virker som en smart beslutning.I december eksploderede en kedel på Amager Ressourcecenters gamle forbrændingsanlæg, der er ved at blive udfaset til fordel for det udskældte affaldsanlæg Amager Bakke, der er blevet en problemramt og underskudstruet affære. Ulla Röttger, direktøren bag Amager Bakke, informerede dog ikke sin bestyrelse om ulykken, og det udløste i denne uge hård kritik fra hendes egen formand. Blodet er også ved at koge over hos politikere i de fem kommuner, der er sammen om Amager Bakke-projektet, og Röttger ser ud til at gå en svær tid i møde.Det meget populære radioprogram Café Hack blev i denne uge droppet af DR, efter at Radio24Syv kunne afsløre, at selskabet bag programmet, SK Productions med Søren Dahl og Kristian Borregaard i spidsen, har opkrævet penge af nogle af de steder, programmet er blevet sendt fra.Et klart brud på DR's - og de fleste andre mediers - retningslinjer. Hack-herrerne vil nu gå til modangreb, men forklaringen om, at opkrævningerne var nødvendige for at kunne dække programmernes omkostninger, lyder papirtynd.nicolai.raastrup@finans.dk 

Amager Børneteaterfestival er atter tilbage. Festivalen byder på 26 forskellige stykker for de yngste og deres voksne. Det koster 40 kr.i entré til alle stykkerne. Festivalen åbnes med forestillingen »Flyv«, der handler om den forældreløse dreng Max, der brændende ønsker sig at kunne flyve. Festivalen kører hele efterårsferien på bl. a. Børnekulturhus Ama'r, Kulturhuset Islands Brygge og Kvarterhuset.Flyv ZeBU, Øresundsvej 4, 2300 Kbh S Søndag kl. 14-15.
Scene.
Frem til september kan københavnerne se frem til ny asfalt på godt 21 kilometer cykelsti og 13 kilometer kørebane. Det er især Nørrebro, Amager, Indre By og Østerbro, der kan se frem til at få lagt ny asfalt. I alt 51 renoveringsmodne strækninger er blevet udvalgt, fordi belægningen har ligget længere end dens respektive levetid, og nu er begyndt at blive nedbrudt, skriver kommunen i en pressemeddelelse. 

Amager: To mænd er blevet stukket med en kniv på Amagerbrogade i København.»Den ene person er stukket i armen, mens den anden er stukket i låret, sagde vagtchefen hos Københavns Politi Henrik Svejstrup.Knivstikkeriet fandt sted omkring klokken 00.45 natten til søndag, da to grupperinger stødte sammen på Amagerbrogade i nærheden af nummer 209. Den centrale efterforskningsleder ved Københavns Politi, Jesper Beuschel, oplyste tidligt søndag morgen, at politiet har været massivt til stede i området efter knivstikkeriet. Politiet har foreløbig anholdt én person. / ritzau.

I 2010 tog man endelig det første spadestik til første del af projektet på Nordhavnsvej for enden af Helsingørmotorvejen, og nu her syv år efter åbner den nye 1.950 meter lange omfartsvej for biler i morgen.Byggeriet, hvoraf 920 meter er tunnel, har kostet 2,5 mia. kr., og man forventer, at 30.000 bilister om dagen vil benytte sig af tunnellen og samtidig fjerne cirka 15.000 biler og tunge køretøjer fra centrale beboelsesgader på Østerbro, den indre by og Gentofte.For enden af den nye tunnel finder man en blind sidevej ud mod den nye bydel, Nordhavn. Her er det planen, at vejen skal fortsættes ud over havnefronten og videre til Refshaløen, hvor yderligere en omfartsvej skal føres over Amager og flette ind med Amagermotorvejen ved Sjællandsbroen. Derved kan man så eksempelvis komme fra Nordsjælland til Operaen uden at skulle igennem den indre by.Det fulde Nordhavnstunnel-projekt anslås ifølge Transportministeriet at koste 27 mia. kr.Drømmer også om en bytunnelAnden del af projektet - en ti kilometer lang tunnel igennem Nordhavnsområdet skal foregå i to etaper, så der stadig kan sejles igennem kanalen under arbejdet.Københavns Kommune og staten er for tiden i gang med at forhandle finansieringen af udvidelsen, som man håber at kunne gå i gang med i 2019.I foråret fremlagde transportminister Ole Birk Olesen (LA) en forundersøgelse for en eventuel færdigudbygning af en såkaldt ' østlig ringvej' henover Amager.Man forventer at en havnetunnel vil reducere trafikbelastningen på broerne til Amager med 19.000 biler om dagen. De næste to år vil man kigge på, hvad det reelt vil koste at gennemføre projektet.Ikke alle synes dog, at projektet er en god idé. Københavns teknik og miljøborgmester Morten Kabell mener for eksempel, at en havnetunnel vil skabe flere problemer med trængsel, luftforurening og udledning af CO2.Omvendt drømmer Radikale Venstres leder Morten Østergaard om endnu mere: helt konkret en fem kilometer lang bytunnel fra Bispeengbuen på Frederiksberg, under Rådhuspladsen og videre ud på Amager.Det projekt vil koste 15 mia. kr.krdn@bt.dk 
 ETAPE 1 Københavns nye omfartsvej er klar. Målet er færre biler på Østerbro, i den indre by og i Gentofte .
Louis Armstrong, Jimmie Noon, Sidney Bechet og George Lewis er blot nogle af Woody Allens yndlinge blandt jazzikoner. I over 35 år har den berømte filminstruktør spillet jazz på sidelinjen med et ensemble, der slet og ret hedder Woody Allen &amp; His New Orleans Jazz Band, og til sommer kan danskerne opleve dem på scenen, når de optræder i Amager Bio under Copenhagen Jazz Festival.Bandet har et repertoire på over 1.200 numre. bra.
Musik.
BUTIKSCENTRE Landets største investor inden for butikscentre, Danica Pension, finder snart den store pengepung frem til tre af sine 15 butikscentre.Ejendomschef Eva Handest afventer i øjeblikket den endelige byggetilladelse til en omfattende renovering og udvidelse af det 42 år gamle Amager Center. Et projekt der løber op i cirka en halv milliard kroner.Hertil kommer udvidelser af centre i Hillerød og Aalborg.Tema: Butikscentre og varehuse side 8.

Krimi. Et overfald på to svenskere, der endte med at koste den ene af dem livet, sendte i går to mænd på 20 og 21 bag tremmer i fire uger. I sidste uge brød de ind i et hus i Haveforeningen Vennelyst på Amager. Men ud på aftenen blev de konfronteret af tre muskuløse mænd. Ifølge sigtelserne fik den ene svensker tæsk med slag og spark, og mændene kastede sten i hovedet på ham. Det sluttede med, at de kastede ham i voldgraven.Ritzau.

Hvor der er høns, vil der også ofte være påskekyllinger, og hvis du ikke selv har dem i baghaven, kan du flere steder i landet komme ud og nusse de små, gule dunbolde.I hovedstadsområdet tilbyder bl. a.Naturcenter Amager, som er let at nå med metro, en kyllingeoplevelse alle dage i påsken kl. 10. Børn kan få forklaret, hvordan kyllingen kom ind i ægget, og hvordan den kommer ud igen. Se mere på Naturstyrelsens aktivitetssite: www.udinaturen.dk.
Naturoplevelse.
Efter nedrykningen fra Alka Superligaen skulle Viborg i går i gang med livet i den næstbedste række, og det blev ikke sjovt.Nedrykkerne var på besøg hos oprykkeren Thisted, der hjemme sørgede for en 2-1-sejr.I gårsdagens øvrige kampe vandt Vejle vandt ude 3-1 over HB Køge efter tre scoringer i den sidste halve time, mens Nykøbing FC slog Skive 3-2 på hjemmebane.I gårsdagens sene opgør vandt Vendsyssel FF 2-0 over Fremad Amager/ ritzau/.

Per Timand Pedersen, Overgaden Oven Vandet 90, København: Eventfikserede politikere i Københavns Borgerrepræsentation: Sig mig, har fanden taget jer? Den vanvittige plan om formel 1 gennem nogle af Københavns mest befærdede gader og broerne til Christianshavn og Amager er ren terrorisering af byens civilbefolkning med afspærringer, trafikkaos og et massivt støjhelvede i dagevis.Det må også være overtrædelse af færdselsloven, støj-og miljøbeskyttelseslovgivningen og formentlig også menneskerettighederne for de berørte borgere, der bor langs racerbanerne.

Årets restaurant Chicks by Chicks Cicchetti Nabo Slurp Ramen Joint VeVe Årets café Baglokalet på Amager Bowl Market Enghave Smørrebrød Fovl Kahyt og Kaffe Årets bar Atze Peng Brønnum La Banchina Vermouth Søndag Whammy Bar Årets musiknavn Bisse Noah Carter Saveus Soleima Værket Årets sted i byen Inderhavnsbroen Konditaget Lüders Ofelia Plads (Kvæsthusmolen) Palads Sigurdsgade 39 Årets københavner Carla Cammilla Hjort Fenar Ahmad Lene Tranberg Mikael Colville-Andersen Morten Kabell (EL). 

KULTUR Forsiden Amager eller Manhattan - for Bjarke Ingels er udfordringen den samme. Det handler om at fortælle den rigtige historie, så de store armbevægelser og skæve ideer kan rejse sig som bygninger. »Der er alle mulige instanser, som kan slå projektet ihjel eller normalisere det«, som han siger i et interview i forbindelse med premieren på den nye film ' Big Time', der igennem 7 år tegner et portræt af arkitekten. 
7 år med Bjarke Ingels.
1. divisions tophold, Vejle Boldklub, møder svækket op til opgøret mod Fremad Amager i morgen, skriver Vejle Amts Folkeblad.Vejle-træner Adolfo Sormani har sat holdets tre mest scorende spillere i denne sæson af holdet for at have forbrudt sig mod holdets interne regler - uden at være mere specifik. Det drejer sig om Dominic Vinicius, Imed Louati og Allan Sousa, der tilsammen har stået for 19 af Vejles 28 scoringer. niel.

Københavns Politi har forlænget varigheden af visitationszonen på Nørrebro, i Nordvest og Brønshøj frem til den 31. august. Baggrunden for at forlænge visitationszonen er den igangværende bandekonflikt, som ifølge politiet udspiller sig mellem banden Loyal To Familia på den ene siden og personer fra boligområderne Mjølnerparken og Nordvestkvarteret på den anden. I onsdags proklamerede chefpolitiinspektør Jørgen Skov, at zonen ville blive forlænget, og det er nu formelt sket. Det skete i forbindelse med, at politiet etablerede endnu en visitationszone.Denne gang på Amager/ ritzau/.

Københavns Politi etablerer en midlertidig visitationszone på store dele af Amager efter en skudepisode i tirsdags.Samtidig forlænger man den visitationszone, som i øjeblikket gælder for adskillige bydele i hovedstaden, blandt andet Husum, Brønshøj, Nørrebro og Nordvest." Vi har en visitationszone som udløber i morgen (i dag), og der er ikke noget, der tyder på, at vi skulle lade være med at forlænge den. Så ja, den bliver forlænget," sagde chefpolitiinspektør Jørgen Bergen Skov på en pressebriefing i går.En visitationszone betyder, at politiet stikprøvevis kan undersøge personers kroppe, deres tøj, genstande og køretøjer.Ifølge politiinspektøren er zonerne et effektivt værktøj til at fjerne våben fra gadebilledet." Det skal ses som et værkstøj, som vi har gode erfaringer med at bruge i bandekon-flikter," siger han.Den nye zone på Amager indbefatter følgende område: Christmas Møllers Plads mod øst til Vermlandsgade, Uplandsgade, Prags Boulevard, Ved Amagerbanen, Lergravsvej, Strandlodsvej, Øresundsvej, Amagerbrogade og retur til Christmas Møllers Plads.Ifølge politiet er flere skudepisoder årsag til visitationszonen.I tirsdags var der et skyderi på Holmbladsgade på Amager, hvor én person blev ramt af skud. Skudepisoden på Amager menes dog ikke at være relateret til de seneste ugers skudepisoder på Nørrebro, oplyser chefpolitiinspektøren.I stedet vurderes det, at skudepisoden relaterer sig til en konflikt mellem to registrerede bandegrupperinger, der tidligere var i konflikt i april." Det er vores indtryk, at den konflikt, der udspillede sig i går, er en konflikt fra det lokalområder, det er sket i.Der er ikke noget, der tyder på, at det er den samme kon-flikt, som vi har set på Nørrebro," siger Jørgen Bergen Skov.Offeret for skudepisoden i tirsdags var en 20-årig mand, der er uden for livsfare. Ifølge politiet er han et registreret bandemedlem. I går blev tre mænd på 24, 23 og 19 år varetægtsfængslet i 27 dage for skyderiet. / ritzau/

INTERVIEW Tagparken på Københavns nye forbrændingsanlæg, Amager Bakke, skal etableres af anlægsgartnervirksomheden Malmos A/ S.En opgave, virksomheden har brugt mange ressourcer på at få i hus, og en opgave som svarer til sværhedsgrad 10 på en 10-skala, vurderer virksomhedens kommercielle direktør, Per Malmos.- Det er ikke noget, man bare lige sådan gør og tager på side 27 af " det plejer vi", siger han. Side 5.

Mads Thunestvedt, Kapelvej 27, København: Har Frank Jensen ikke lært noget af Amager Fælled? Det spørgsmål må han stille sig selv, efter at socialdemokraterne i København har valgt at rive de historiske slagtergårde på Enghavevej ned til fordel for nogle dyre ejerboliger.Et andet spørgsmål, han kunne stille sig selv, er, om det er socialdemokratisk politik at rive nogle bygninger ned, der har arbejderhistorisk betydning, og som p. t. fungerer som kulturværksted for en mangfoldig skare af mennesker?.

SF's folketingsmedlem Karsten Hønge bliver udnævnt til partiets politiske ordfører, skriver avisen Danmark. Det er ellers en post, som i SF-regi ofte har ligget hos formanden.Karsten Hønge skal sammen med partiformand Pia Olsen Dyhr og gruppeformand Jacob Mark tegne en mere markant politisk linje på Christiansborg, lyder det fra Hønge selv. SF holder sit årlige sommergruppemøde på Naturcenter Amager i morgen./Ritzau/

Københavns Politi har forlænget varigheden af visitationszonen på Nørrebro, i Nordvest og Brønshøj frem til 31.august.Baggrunden for at forlænge visitationszonen er den igangværende bandekon-flikt, som ifølge politiet udspiller sig mellem banden Loyal To Familia på den ene siden og personer fra boligområderne Mjølnerparken og Nordvestkvarteret på den anden.Onsdag proklamerede chefpolitiinspektør Jørgen Skov, at zonen ville blive forlænget, og det trådte formelt i krafttorsdag.Det skete i forbindelse med, at politiet etablerede endnu en visitationszone på Amager/ ritzau/.

Der er uro i Alternativets bagland i Københavns Kommune forud for kommunalvalget. Det skriver Altinget.19. august trak Stine Bardeleben Helles sig som liste Å-kandidat til Borgerrepræsentationen. En uge senere trak Trine Hertz sig som formand i København. Samtidig gik to bestyrelsesmedlemmer.I en mail til partiledelsen, som Altinget har set, kritiserer Helles gammel politisk kultur og kammerateri.Politisk ordfører Caroline Magdalene Maier afviser.Spidskandidat i København, Niko Grünfeld, gik i sommer solo i kampen mod byggeriet på Amager Fælled, hvilket ikke var aftalt i politikergruppen, mener Helles.Men over for Altinget afviser Niko Grünfeld uenigheden.»Amager Fælled er en prioritet for os alle. Vi er sådan set ret glade for det resultat, der er kommet nu,« siger han til Altinget.Stine Bardeleben Helles og Trine Hertz er stadig medlemmer af Alternativet. Ritzau.

Krudt og kugler, sømmåtter og andet er ikke nok til at stoppe en gummihjulslæsser, når først den er i gang.Det måtte politiet sande søndag aften, hvor en 25-årig mand stjal en gummiged på Amager og påkørte en indhegning ved et psykiatrisk hospital. Det oplyser Københavns Politi. Efterfulgt af patruljevogne fortsatte han derefter mod Christiania, hvor det lykkedes politiet at stoppe gummigeden og anholde manden. Politiet mener, at den 25-årige mand var påvirket af euforiserende stoffer. Den store entreprenørmaskine blev meldt stjålet klokken 23.51 fra en adresse på Vermlandsgade på Amager. Omgivet af patruljevogne fortsatte gummigeden derefter med en hastighed på cirka 30 kilometer i timen mod Christiania.Politiet prøver at stoppe den med sømmåtter, men dækkene er for tykke. Et antal skud mod dækkene på gummigeden, da den kørte ved Ravelinen (på Torvegade, red.), men det havde ifølge vagtchefen heller ingen effekt, siger vagtchefen. Lige uden for Christiania lykkedes det politiet at få afsluttet jagten og anholdt manden. Manden er kendt af politiet i forvejen.

Amager og Hvidovre Hospitals forskningschef, Ove Andersen, er blevet udnævnt til professor i prognostiske biomarkører. Med den nye titel vil Ove Andersen arbejde for mere forskning i de korte patientforløb og for at sikre hurtigere og mere præcise diagnoser i hospitalets Akutmodtagelse.Han vil med sit professorat stå for udbredelsen af brugen af de såkaldte biomarkører i hospitalets akutmodtagelse, hvilket skal sikre, at vi bliver bedre til at opdage sygdomme, som ellers kunne blive overset. 85 pct. af de patienter, som kommer ind på Amager og Hvidovre Hospital, kommer ind akut, og at over halvdelen af disse fejler mere end én ting. Ove Andersen siger: »Vi bliver mere og mere specialiserede, og på de specialiserede områder er vi utroligt dygtige, men vi kan helt sikkert blive bedre til at opdage, når der er flere sygdomme i spil.«.

Både FCK og Brøndby er udehold på deres egne hjemmebaner i pokalturneringens kvartfinaler. FCK møder BK Fremad Amager i Parken. Alvaro Santos bringer udeholdet - FCK - i front efter 24 minutter. Blot tre minutter senere udligner Dennis Danry for Fremad Amager. Det bliver dog til den forventede sejr, da Michael Silberbauer og Magne Hoseth også kommer på tavlen foran næsten 7.000 tilskuere i Parken. På Vestegnen duellerer Brøndby og Skjold - vel og mærke med Østerbro-klubben som hjemmehold. Der kommer dog heller ingen pokal-overraskelse på Brøndby Stadion. Morten Skoubo og Per Nielsen netter før pausen, og så gør det mindre, at de blå-gule ikke scorer i anden halvleg. Sådan gik det: I semifinalen vandt Brøndby samlet med 3-2 over FCK. Vestegnsklubben løb med titlen, da FC Midtjylland blev slået med samme cifre i finalen. Morten Skoubo, Kim Daugaard og Ruben Bagger fandt vej til netmaskerne. 
DET SKETE... I DAG FOR 12 ÅR SIDEN.
Boliger. Almene ungdomsboliger på Amager, familieboliger på Frederiksberg, i Værløse og i Vanløse. Sidste år vedtog Folketinget i et bredt forlig en revision af planloven, der sikrer muligheden for op til 25 procent almene boliger i nye boligområder. Og den nye planlov virker, fastslår branche-og medlemsforeningen Danmarks Almene Boliger (BL).Private investorer skal tænke almene boliger ind i deres projekter, og boligorganisationerne får mange henvendelser fra private aktører, der leder efter samarbejdspartnere, skriver BL i sit medlemsblad. Det har ført til konkrete projekter, som for eksempel 40 almene boliger - heraf 10 ungdomsboliger - på toppen af et butikscenter på Vanløse Torv, 30 almindelige familieboliger og 20 små boliger i Værløse Nord ved den tidligere flyveplads, 24 familieboliger på C. F. Richs Vej på Frederiksberg samt 31 almindelige ungdomsboliger, 6 små, billige ungdomsboliger, 2 almindelige familieboliger og 5 små familieboliger på Strandlodsvej på Amager i et nyt udviklingsområde.helene.navne@pol.dk 

Overborgmesteren i København påstår i en overskrift i Berlingske Tidende: ' Det er slut med at grave på Amager Fælled.' Herefter tilføjer han med småt: '... Når det nye boligområde på Amager Fælled er bygget, er det slut med at pille mere ved området.' Ha ha?? Hvem hopper på dét? Fælleden var sådan set fredet, inden diverse socialdemokratiske overborgmestre begyndte at møve ind på hovedstadens grønne åndehul med tætpakket skyskraberbyggeri.Dét stoppede dem heller ikke..Men nu er der kommunalvalg 21. november, og Enhedslisten, SF og til dels de radikale har lovet at stoppe det næste, planlagte mastodont-byggeri på Fælleden, hvis de får flertal. Og de tordner frem i meningsmålingerne! Så Frank kampsveder allerede ved tanken om en ordentlig lussing ved stemmeurnerne. Nu forsøger han at redde sig med slesk tale og billig portvin.

Gert HarkjærDen 18. september 1965 blev betjenten Gert Søndergaard Harkjær dræbt af skud på Amager. Han blev 23 år. Drabsmanden var Palle Sørensen, der sammen med en bekendt blev stoppet i en bil hvori de transporterede tyvekoster fra nattens togt.Henning HansenVed samme lejlighed blev hans kollega Henning Skov Hansen også dræbt af skud, ligeledes 23 år gammel. Skuddene kom fra en FN-pistol model P 35, som Palle Sørensen bar i et skulderhylster.Elmer JeppesenOgså kun 24 år gammel mistede betjent Elmer Gert Jeppesen livet ved den lejlighed. Palle Sørensen var 38 år og havde siddet 11 år i fængsel.Han affyrede de 15 skud - hvoraf 12 ramte - fordi han ikke ville i fængsel igen, fortalte han efterfølgende.Aksel AndersenBetjent Aksel Dybdahl Andersen på blot 28 år døde også af sine skud den aften på Amager.Han blev sammen med sine tre kolleger begravet i Vor Frue Kirke den 25. september 1965. Torsdag i denne uge døde Palle Sørensen. Han blev 90 år.

Og så var der den om hr. Kjærulff, der ved morgenbordet var nødt til at skænke sig en Gammel Dansk.- Men dog, snuske, sagde fru Kjærulff.- Hvad nu? - Der står i avisen, at klimaforandringerne kan betyde, at dele af Amager kommer til at stå under vand.- Jamen, dét er da også skrækkeligt, sagde fru Kjærulff.Hr. Kjærulff tog sig en dram til.- Nej, skat, det skrækkelige er, at dele af Amager ikke kommer til at stå under vand.Glo-balDet sker svært fjollede ting med klimaet i disse år.Tænk bare på vor nys overståede ' sommer'.Måske er det allerede for sent at handle, men det hjælper i al fald ikke bare at kigge på og pille næse. For det kan blive grumt, som Morten Ingemann her gør klart.Hver søndag bringer Ekstra Bladet et pluk af Ingemanns bedste. Eller værste.Der er heldigvis vældig meget at tage af, og bunken vokser dag for dag.Her er rablende galskab og barokke indfald, hysteriske udfald og skarp satire.Samt meget mere.Jakob Dall.

Syv mænd i alderen 19-55 år, der onsdag blev anholdt i en aktion mod den organiserede hashhandel på Christiania, er blevet varetægtsfængslet i fire uger.Mændene, der blandt andet tæller en veteran fra Hells Angels, blev anholdt, da politiet onsdag gennemførte ransagninger på 21 adresser i Københavnsområdet - herunder en rockerborg på Amager.De syv er sigtet for at have solgt 300-400 kilo hash i Pusher Street på Christiania.Ved onsdagens aktion beslaglagde politiet tre kilo hash og 1.000 joints.Derudover beslaglagde man blandt andet 755.000 kroner, fire biler og en ny Harley Davidson motorcykel.Af våben fandt man en pistol, en peberspray og en signalpistol.Polititøj fundetOgså fire politiskjorter, en politijakke og en politiregnfrakke dukkede op under ransagningerne.Operation Føniks, som Københavns Politi har døbt aktionen, begyndte onsdag morgen, da politiet mødte op i Hells Angels' klubhus i Siljangade på Amager. I alt 15 personer blev anholdt i løbet af dagen. Af dem blev otte fremstillet i grundlovsforhør.Ud over de syv i hashsagen blev en 23-årig mand fremstillet for ulovlig våbenbesiddelse.Gårsdagens grundlovsforhør over de syv i hashsagen foregik bag lukkede døre i Københavns Byret og varede hele dagen./Ritzau/

BK Fremad Amager gæster i sæsonpremieren i 2. division Esbjerg med den purunge Frank Arnesen på banen fra start.Den ukendte kreatør udviser dog stor modenhed og kynisme, da han scorer på straffespark, før han bringer Fremad Amager på sejrskurs med sin anden scoring. Kampen ender 3-2 til københavnerne, og Frank Arnesen bliver klappet fra banen efter en bemærkelsesværdig indsats.Sådan gik det: Frank Arnesen blev en vigtig del af Sepp Pionteks ' dynamit-hold' i 1980' erne og var en fremtrædende figur ved EM i 1984 og VM i 1986. På klubplan spillede han i store europæiske klubber som Valencia, Ajax Amsterdam og Anderlecht, inden karrieren sluttede i 1988. Frank Arnesen har efterfølgende været talentchef og sportsdirektør i Chelsea, hvor han havde et stort ansvar for den fremtidige udvikling af den store London-klub. Landsholdslegenden var også i en periode sportschef i Hamburger SV, men her blev han fyret i 2013 på grund af dårlige resultater. Siden har Frank Arnesen blandt andet haft rollen som ekspertkommentator på TV ved de danske fodboldlandskampe.

Jeudan har for længst meddelt, at det prestigiøse kollegium Mønten på Amager Boulevard skal sælges til DIS for godt 300 mio. kr. I halvårsrapporten for 2017 lød forventningen, at processen med tilbudspligt til beboerne kunne være afsluttet lige før eller lige efter årsskiftet.Nu forventer man i stedet, at det først bliver hen mod slutningen af første halvår i år, oplyser Jeudan til Berlingske Business Ejendomme.Udfordringen er, at fordi det formelt ikke er selve ejendommen, der skal sælges, men det datterselskab, der ejer den, skal der ifølge lejeloven foretages en ekstern valuarvurdering. Som led i dette skal byretten udpege en syns-og skønsmand, som så efterfølgende skal godkendes af beboerne. Og det går ikke så hurtigt som håbet af parterne i handlen. »Vi har ikke andre problemer med handlen end rettens ekspeditionstid. I dette regulerede samfund må man jo være tålmodig,« konstaterer adm. direktør Per Hallgren.300300 mio. kr. er prisen for Mønten på Amager Boulevard.

Med byggeriet af henved 300 boliger på Vestamager kaster Gefion Group sig ud i sit hidtil største udviklingsprojekt.Men også i en anden dimension skiller projektet sig ud: Ca. 20 pct. af de 40.500 etagemeter skal afsættes til erhverv - ikke blot butikker, restauranter og cafeer, men også kontorer. Det er en højere andel erhverv end ved nogen af selskabets tidligere udviklingsprojekter.»Den lidt større vægt på erhverv, primært serviceerhverv, afspejler en udvikling, hvor vi blander kortene og optimerer de muligheder, som beliggenhed og fysiske forhold gør muligt. Der er mange fordele for de kommende beboere og virksomheder, blandt andet giver det et mere levende miljø, at et område ikke kun er bolig eller kun er erhverv,« udtaler udviklingsdirektør Henrik Nissen.Området ligger ud til Amager Strandvej med kolonihaverne, sejlklubber og Amager Strandpark som nabo. Mod vest afgrænses arealet af den tidligere Amagerbane og mod syd af den grønne sti i forlængelse af Lergravsvej.

En ung dreng er blevet varetægtsfængslet i 24 dage ved et grundlovsforhør søndag.Drengen mistænkes for at stå bag et knivstikkeri, hvor en 16-årig dreng blev stukket i lysken lørdag aften omkring Skånegade på Amager.Det oplyser vagtchef ved Københavns Politi Michael Andersen.Efterforskningsleder Robert Jensen oplyste tidligt søndag morgen, at man havde anholdt en person.»Vi har anholdt en ung mand, som vi mener var del af den gruppe, som stod bag det her knivstikkeri,« sagde efterforskningslederen.Den mistænkte er teenager og kommer fra Amager. Ifølge Ekstra Bladet, som var til stede ved grundlovsforhøret, er den mistænkte en 15-årig dreng.Ifølge avisen blev drengen anholdt klokken 01.30 natten til søndag.I grundlovsforhøret nægtede han drabsforsøg, men han erkendte at have stukket den 16-årige.Han forklarede, at der var tale om selvforsvar.Grundlovsforhøret blev holdt for lukkede døre, og derfor kommer politiet ikke med mange oplysninger.Det er uvist, om drengen kærede rettens beslutning om at varetægtsfængsle ham.Den 16-årige er overført til Rigshospitalet./Ritzau/

JOBSKIFTE Fra 1. april er Finn Bloch ikke længere projektdirektør for Nyt Hospital Hvidovre. Han rykker videre til Amager.- Jeg har fået tilbudt stillingen som programchef for udvidelsen af Københavns Lufthavn, og det var et tilbud, jeg simpelthen ikke kunne sige nej til. Også selvom det så at sige er " for tidligt" i forhold til min opgave her på hospitalet. Men netop nu, hvor byggeriet er gået fra tegnebræt til gravearbejde, er det okay at skifte ledelse, siger Finn Bloch.Som projektdirektør har en af Finn Blochs vigtigste opgaver været at bygge bro mellem byggeriet og de mennesker, som skal bruge det.Birgitte Rav Degenkolv, som siden 1. marts har været direktør på Amager og Hvidovre Hospital, havde set frem til at arbejde sammen med Finn Bloch flere år endnu og beklager opsigelsen.- Finn Bloch har de sidste seks år givet Hvidovre Hospital et markant løft. Bygningsmæssigt har han åbnet hospitalet op - blandt andet ved at trække mere lys ind og gøre patientmodtagelserne mere indbydende, siger Birgitte Rav Degenkolv.Hun understreger, at alt vedrørende Nyt Hospital Hvidovre kører videre som hidtil. Red.

Det svenske ejendomsselskab Heimstaden stod for en af de helt store ejendomshandler i 2017, da man i september købte en portefølje med ejendomme fordelt på et antal lokationer til en samlet værdi af tre mia. kr. Men der var - og er - appetit på mere. I sidste uge meddelte selskabet således, at det har købt to nybyggede boligejendomme beliggende henholdsvis i Valby (billedet) og på Amager for sammenlagt 900 mio. kr.Sælger er AP Pension. »Vi har en filosofii AP Pension om at udvikle attraktive og velbeliggende boliger til glæde for det pågældende område og beboerne, samtidig med at vi sikrer vores kunder solide afkast. De to boligejendomme på Amager og i Valby er et godt eksempel på det,« udtaler Peter Olsson, direktør for AP Property. Heistadens direktør, Magnus Nordholm, er også godt tilfreds og fastslår i pressemeddelelsen, at han »ser frem til et fortsat samarbejde« med AP Pension.

Trist, at overborgmester Frank Jensen, som faktisk har gjort meget godt for København, vil sætte Socialdemokratiets ind-flydelse på Rådhuset på spil ved at fastholde, at Amager Fælled skal plastres til med en ny stor bydel.Frank Jensen har tydeligvis ikke registreret, at hans vælgerskare er tilhængere af, at enhver stump tilbagebleven natur i en storby af Københavns størrelse skal bevares for enhver pris.Kampen om Fælleden er også en kamp om bevarelsen af hele området fra Grønjordskollegiet til Bella Center. En ny bydel på Fælleden vil omdanne hele dette store unikke stykke natur til en eventuel, ny bys forhave.Konsekvensen vil være, at de mange nattergale og de utallige andre sangfugle, der yngler i området omkring Grønjordssøen helt sikkert vil fortrække, så snart maskinerne gør deres indtog på Amager Fælled. Også det rige liv, der er i Grønjordssøen, vil utvivlsomt lide skade.Lad os håbe, at Frank Jensen i sidste øjeblik tager konsekvensen af den enorme folkelige modstand og opgiver den naturfjendske tanke.Adskillige partier har påpeget, at de penge, som kommunen eventuelt måtte gå glip af, kan findes andre steder i kommunens budget.Frank Jensen har i øvrigt ved enhver given lejlighed brystet sig af, hvor god kommunens økonomi er.

En københavnsk politimand blev natten til søndag sparket i hovedet, da han sammen med kolleger var tilkaldt til et større slagsmål på Amager Strandvej.En 18-årig mand fra København er blevet anholdt.Politiet fik lige før klokken fire en anmeldelse af, at et større slagsmål mellem to grupperinger var i gang på et grønt område ved Amager Strandvej 22.- Anmeldelsen lyder på, at der var 10-15 stykker. Men da vi møder op, er nogle af dem forsvundet, siger vagtchef Henrik Brix, Københavns Politi.En af slagsbrødrene så sig tilsyneladende gal på politiet og rev en mandlig betjent omkuld. Betjenten blev sparket i hovedet.- Han fik nogle knubs, men kom ikke alvorligt til skade, siger Henrik Brix.Den 18-årige er i første omgang bag tremmer i tre gange 24 timer.

Hvor bor du? »Jeg bor på Amager, lige ved Amager Bio.Jeg har haft småforelskelser i og afstikkere til Nørrebro, Vesterbro og Valby, men jeg vender altid tilbage til mit første udgangspunkt i byen, Amager. Det er noget med luften, vandet og jargonen. Her er god plads og ikke så meget pis. Det føles som hjem«. Hvad er dit yndlingskvarter? »Det er mit eget kvarter. For mig er Amager en landsby i byen, hvor man er på fornavn med sin printermand og sin kaffekvinde.Og så er der en Amager-stolthed, som jeg er ret fascineret af. Folk kan virkelig godt lide deres sted her. Det synes jeg er hyggeligt. Men jeg kan især godt lide, at der er så mange dyr. Der er rigtig mange hunde på Amager. Jeg har ikke selv hund, så jeg er vild med den uformelle stemning, der er mellem dyr og mennesker på Amager«. Har du et stamsted? »Jeg tror ikke, man kan bo på Amager uden at have sine stamhuler. Mikkel er min. Han er en tidligere steward og tillidsrepræsentant i SAS, som har åbnet sin egen kaffebar på Amagerbrogade, Nummer 95 - en kaffebar, hedder den, og han laver en usædvanlig god kaffe og er lige så skør og politisk radikal, som jeg er. Han fungerer lidt som en udvidelse af min egen stue for mig. Han er min vinterhave«. Hvor ville du tage en date med hen? »Jeg ville invitere hende i Bøssehuset på Christiania. Det er et af mine yndlingssteder.Bøssernes Befrielsesfront indtog huset i 1973, og stedet har den her skønne, aktivistiske energi. Og så er der papvin af den værste slags og mennesker af den bedste, og det tiltaler mig«. Hvor går du i byen? »København har ikke et særlig spændende gå i byen-udbud for lesbiske, politiske satirikere... Så når jeg går ud er det mest på Christiania, i Bøssehuset eller i Kvindehuset.Der er altid en guitar i hjørnet, billig bar, fællessang og en sjov flok mennesker at hænge ud med«. Hvis du fik frit valg og en bulldozer stillet til din rådighed, hvad i byen ville du så fjerne? »Jeg ville ikke fjerne nogle bygninger, men der er en del steder, jeg gerne ville lave om til kollektiver, bofællesskaber og ollekoller: Industriens hus og Politigården, og ja, Rosenborg. Jeg gad virkelig godt starte et kollektiv på Rosenborg, der har de sødeste ænder til nabo«. Hvornår bliver du allermest irriteret på København? »Når folk ikke har tid til at vente i en kø.De fleste af os har fem minutter til lige at chille lidt. Der er selvfølgelig folk med mega travlt, børn, der skal hentes, og en deadline, der ånder i nakken. Men det irriterer mig, når folk ikke smiler til hinanden og siger: Nå, hold kæft, det er en lang kø, hva'? Og især når de lader vreden gå ud over de forkerte. Jeg passer meget på ikke at sende den dårlige karma videre, for det kan da ikke være rart at være sådan et dumt svin«.Hvad har København for meget af? »Travlhed. Måske skal vi ikke være så bange for ikke at komme nogen vegne.Der er for eksempel noget poetisk ved bussen 5C. Den kører bare i ring. Den skal faktisk ikke andet end rundt. Og så skal den rundt igen. Og så skal den rundt atter en gang. Og det er jo det samme med os, indtil vi skal dø. Lad os finde lidt tid til hinanden, mens vi har travlt med ikke at komme nogen vegne alligevel«. Hvor går du så hen for at slappe af? »Der er så mange steder, man kan sætte sig ned og slappe af. Jeg synes, vi sætter os for lidt ned på jorden i det offentlige rum. Jo ældre man bliver, jo mindre sætter man sig ned. Det er ærgerligt. Der er masser af asfaltpletter, pladser og rum, hvor man kan sætte sig med en flok venner og en guitar og bare have det rart og skønt i solen«. Hvad synes du, København mangler? »Eksperimenter. Højere til loftet. Flere delehaver, fødevarefællesskaber og meget mere kærlighed. Folk har for travlt og for lidt tid til at kramme. Og så selvfølgelig det indlysende: tilgængelighed. At man ikke skal være mega rig eller have en mor, der er det, for at have en chance for at finde et sted at bo i sin egen by«.malene.jensen@pol.dk 
Musiker og politisk satiriker Karina Willumsen er medarrangør af kvindemusikfestival på Onkel Dannys Plads på Vesterbro lørdag.
En 5.000 år gammel strandeng på Amager kan gå hen og blive et centralt emne ved efterårets kommunalvalg i København. Ifølge en ny meningsmåling fra Gallup er det en reel mulighed, at der kommer et såkaldt grønt flertal i borgerrepræsentationen, dvs. at Enhedslisten, SF, Alternativet og De Radikale tilsammen får mere end 50 procent af stemmerne, og altså kan skabe et flertal uden om Socialdemokratiet.Sker det, bliver der ikke bygget boliger på strandengen på Amager Fælled, har de fire grønne partier sagt til Berlingske. De vil ganske enkelt stemme imod lokalplanen for området - en lokalplan, som først skal behandles efter valget i november. Den grønne dagsorden er pludselig blevet central.Måske kan netop sagen om Amager Fælled gå hen og rykke ikke så få stemmer endda.Socialdemokratiet står som det eneste røde parti ved den beslutning, der er truffet, nemlig at udstykke strandengen til boliger og derved hente de 1,5 milliarder kroner, som allerede er brugt på at bygge Metroen. Selvom man kan positionere sig som det ansvarlige parti, der står ved en aftale, er det næppe en vindersag at bygge lejligheder på et stykke gammel natur. Og da partiet ifølge samme meningsmåling kun med nød og næppe er større end Enhedslisten, er den ellers stensikre post som overborgmester i hovedstaden også på spil.Protesterne imod byggeriet på Amager Fælled er voldsomme. Der har været store demonstrationer og 30.000 borgere har skrevet under på, at de er modstandere af projektet. Ifølge modstanderne - og flere biologer og andre eksperter - er det helt unikt at have et stykke uberørt natur så tæt på en storby. I andre byer forsøger man at genskabe naturen, i København har vi den stadig, lyder argumentet. Andre områder af Amager Fælled og det øvrige København er mindre interessante set fra et naturmæssigt synspunkt. Men desværre også fra et økonomisk synspunk, idet den gamle strandeng ligger centralt og tæt på både Metroen og Ørestaden.Et blåt København er utænkeligt - valget står mellem et rødt og et grønt. Dermed kan kommunalvalget reelt blive en gyser, og et valg, hvor det grønne for en gangs skyld ikke bare er langsigtede statistiske beregninger, men noget, som giver et direkte og konkret aftryk på virkeligheden kort tid efter valget. Det er herligt.ville.Et blåt København er utænkeligt - valget står mellem et rødt og et grønt.
LEDER.
Efter at have læst seniorrådgiver Peter Strauss Jørgensens debatkommentar »Amager Fælleds hårdkogte »bregnefundamentalister« ødelægger debatten«, kan jeg konstatere, at jeg ikke er en borger, men en hårdkogt bregnefundamentalist. Sådan en, som går og saboterer debatter, og det er virkelig slemt.Hvordan føles det så at være en bregnefundamentalist? Det føles som om, at jeg åbenbart er bærer af nogle holdninger, som enten er så meget til grin, at de ikke kan indgå som et seriøst bidrag i debatten, eller også at jeg har så afsporede holdninger, at de af den grund heller ikke kan indgå i debatten.Jeg vil her gerne redegøre for mine latterlig-farlige holdninger. Ikke for at indgå i debatten (bare rolig, Peter Strauss), men bare for at forklare den måbende omverden, hvordan sådan en bregnefundamentalist ser ud på indersiden, hvad der foregår inde i mit latterlige, afsporede hoved.Jeg er bregnefundamentalist, fordi jeg ser, at der på Amager Fælled lever en række plante-og dyrearter, som stort set ikke lever andre steder på denne klode. De rummer alle en fortælling om livets storslåethed og mangfoldighed. Disse plante-og dyrearter er så sjældne, at mange af dem er totalfredede både efter danske love og efter EU-direktiv.Min fundamentalisme går på, at jeg dybest set tror, at det først kan blive en rigtig fest her på Jorden, når vi udviser respekt for de aftaler, vi har indgået med hinanden om at bevare Jordens mangfoldige arter af planter og dyr.En af de ting, som gør, at jeg åbenbart er for afsporet til at deltage i debatten, er, at jeg ikke skulle have forholdt mig til det alvorlige faktum, at det planlagte byggeri på Amager Fælled skal bruges til at betale en del gæld af i Københavns Kommune og samtidig skal bruges til at skaffe 600 nye almene boliger.Jeg skulle være farlig, fordi jeg ikke vil bringe Københavns Kommune ud af dens luksusfælde og dens problemer med at placere os fattigrøve midt i alt det nye projektbyggeri, som det kommunale selskab By &amp; Havn har produceret gennem en længere årrække.Selv bregnefundamentalister kan blive bange, og skrive lange, bange sange. Og det gør jeg, når jeg læser, at jeg som bregnefundamentalist ikke skulle være indstillet på både at løse Københavns Kommunes gældsproblemer og kommunens problemer med at placere os fattigrøve et ordentligt sted. Det er bare ikke rigtigt. Min opfattelse er, at vi her gør alle borgere i Københavns Kommune en mægtig god tjeneste ved sammen at finde en både/ og løsning. Altså en løsning, hvor vi både bevarer hele Amager Fælled i al dens vildskab og finder en løsning på Københavns Kommunes gælds-og boligudfordringer ved at gå nye, ubetrådte veje - sammen.Hvis jeg måtte deltage i debatten ville jeg sige: »Kom ind i kampen, Peter Strauss Jørgensen.« Ikke for et enten/ eller, men for kampen for et både/ og.Christina Stougaard Hansen er chefkonsulent.Jeg er bregnefundamentalist, fordi jeg ser, at der på Amager Fælled lever en række plante-og dyrearter, som stort set ikke lever andre steder på denne klode.
Kommentar.
Det tegnede til at blive det mest spændende kommunalvalg i København længe.Protesterne mod et planlagt byggeri på Amager Fælled og kommunalpolitikeres gratis udlån af rådhuset til fester havde sat fut i valget, men så skred bureaukratiet og politikerne ind i en fælles tackling.Først blev sagen om Amager Fælled sendt i udvalg, da Frank Jensen skiftede holdning og via B orgerrepræsentationen satte gang i en undersøgelse, der skal se på, om byggeriet på den gamle strandeng kan flyttes til en anden del af F ælleden.Svaret på dette får vi først efter kommunalvalget.Vi må også vente med svar på, om der er rene linjer i en intern, mundtlig aftale blandt partierne om, at folkevalgte kvit og frit kan låne rådhuset til private fester og receptioner.Som beskæftigelsesborgmester Anna Mee Allerslev (R), der holdt bryllup på Københavns Rådhus og sparede de 65.000 kroner, som alle andre ikke-folkevalgte københavnere skal betale, hvis de vil låne samme lokale. Ankestyrelsen er gået ind i sagen, men før kommunen kan svare styrelsen, skal det forbi Borgerrepræsentationen, og igen er vi på den anden side af valget 21. november, før vi ved, hvad praksis fremover bliver.At begge sager er endt i proces og en em af syltekrukke vil formentlig gøre valgkampen lettere for borgmes terkandidaterne.Men det er skidt for københavnerne.To sager, som i den grad optog vælgerne, er sat på stand-by. Det har ikke været kønt at se parti efter parti springe fra en tidligere indgået aftale om Amager Fælled, der skulle finansiere for 1,7 milliard kroner metrobyggeri.Hvornår har københavnerne sidst engageret sig så meget i kommunalpolitik, at over 45.000 skrev under på en protest? På samme måde var læser e af berlingske.dk meget interesserede i Anna Mee Allerslevs bryllupsreception. Den radikale borgmester mente først, at det var irrelevant at spørge ind til aftalen, men mange københavnere efterlyste alligevel en forklaring på, hvordan folkevalgte bag lukkede døre og uden referat var blevet enige om at tildele sig selv et gratis privilegium, som ingen andre i byen har adgang til.Med Amager Fælled og festlokalet sparket til hjørne venter nu en valgkamp, der lyder som et ekko fra tidligere valg.Overborgmester Frank Jensen (S) har en plan om flere og billigere boliger i København, mens Liberal Alliances Alex Vanopslagh taler om skattelettelser finansieret af en slankere offentlig sektor. Nu mangler vi bare, at Enhedslisten foreslår noget om cyklisme, og at DF melder på integration.Det skal såmænd nok komme, men d er kommer til gengæld også mindre spænding, uforudsigelighed og debat om de sager, som virkeligt har optaget københavnerne.Værst af alt, så skal hovedstadens vælgere 21.november stemme uden sikre svar på noget af det, som har optaget dem allermest. For hvor skal man sætte sit kryds, hvis man vil sikre sig, at byggeriet på Amager Fælled gennemføres som planlagt? Og hvem stemmer man på, hvis ikke Københavns Rådhus skal være en gratis gildesal for de folkevalgte? Står det til politikerne, får vi svar efter valget.Kasper Krogh er redaktionschef på Berlingske indland.
KOMMENTAR.
Billedet af Grethe Mogensen som kvidrende sanglærke krakelerede totalt, da hun sidst i 1970' erne lavede en vidunderligt præcis parodi på sangeren Trille på Cirkusrevyens scene den ene sommer og året efter agerede Trille, der parodierede Grethe Mogensen. Sikke et lune, sikke et overskud! Som hun i øvrigt altid har delt ud af, både som sanger og som skuespiller.For det er jo det, hun er.Skuespiller, uddannet fra Privatteatrenes Elevskole i 1959. Men Danmark lærte hende især at kende gennem de mange populære operetter i tv-teatrets barndom.Her kom hendes fortid i Radioens Pigekor og masser af sangtræning hende til gode.Hun debuterede på skærmen i vaudevillen "En lørdag på Amager", hvor hun sang sig ind i alles hjerter.Og siden blev det til "Champagnegaloppen", "Farinelli", "Flagermusen" og alle de andre.Både teater og revy Også på teatret har det især været roller i den såkaldt lette musikafdeling, hun har taget sig af.Især Nørrebro Teater og Amager Scenen, foruden en dejlig husholderske i Det Ny Teaters "My Fair Lady" og morgenbolledame i Spies-forestillingen på Østre Gasværk.Men også alvorlige sager hos Brendan Behan, H. C.Branner og Harold Pinter, heldigvis.Foruden revyerne, altså.Allerede i 1963 fik hun revy-debut i Nykøbing F-Revyen.Her var gennembruddet så stort, at hun året efter stod i Cirkusrevyen på Dyrehavsbakken.Siden fulgte sommerrevyer i Holstebro, Lindenborg og Randers, og vinterrevyer hos Volmer Sørensen på Amager Scenen.På plade har hun sunget med både Poul Bundgaard og Dragørbørnene. I de senere år har hun gjort sig bemærket ved at lægge stemme til en lang række karakterer i animationsfilm og senest i Disney-filmen "Vaiana" fra 2016, hvor hun gav liv og sjæl til den gådefulde bedstemor Tala. For godt ti år siden blev hun udnævnt til æresmedlem i Dansk Solistforbund.Grethe Mogensen, skuespiller, Dragør.henrik.lyding@jp.dk 
Skuespilleren Grethe Mogensen har i mere end 60 år tilført dansk musikteater en masse skøn energi.
Københavns socialdemokratiske overborgmester, Frank Jensen, vil - siger han selv - få et stik i hjertet om nogle år, når han cykler forbi det hjørne af Amager Fælled, som indtil i går var udset til at rumme sidste etape af bydelen Ørestad med 2.500 nye boliger.Til den tid vil de artsfredede spidssnudede frøer formentlig stadig springe i vandhullerne på den gamle strandeng.Den rødlistede blomst brændeskærm vil blomstre hver sommer. Og den sjældne hvide natsommerfugl kridtugle vil flakse rundt. Byggeriet er nemlig nu forpurret efter folkelig og politisk modstand.Men Frank Jensen vil da stadig ærgre sig over, at han »ikke fik mulighed for at bygge en grøn bæredygtig bydel til københavnerne lige over for metrostationen i Sundby«, som han sagde til Politiken i går, få timer efter at han havde meddelt, at byggeprojektet, som han har stridt så meget for, ikke bliver til noget.Hovedstadens politiske chef har dermed lidt et nederlag, der skal måles højt oppe på den politiske Richter-skala.Men han vurderede, at der ikke var en vej udenom, efter at Venstre valgte at gå med de konservative og SF, radikale og Enhedslisten i en ikke helt homogen front, der spænder fra småskeptikere til hardcore modstandere over for Jensens byggevision.Nederlaget er ikke mindre set i lyset af, at Frank Jensen for tre uger siden valgte »at stille sig direkte ud i blæsten«. Blandt andet i et interview i Politiken hvor han erklærede, at han ville slås for de 2.500 boliger.No compromise.Taktikken var ellers klar: Frank Jensen ville ikke i sin offensiv først og fremmest bruge kedelige økonomiske argumenter, som at der til finansiering af metrobyggeri er brug for de 1,8 milliarder kroner, som kunne tjenes på at udvikle området.Nej, han ville mest bare tale varmt for »et gigantisk godt projekt med vægt på bæredygtigt byggeri efter de bedste standarder, og hvor naturen kommer ind mellem husene, og 625 af boligerne bliver billige almene boliger«. Lige meget hjalp det. Også selv om samme Frank Jensen i weekenden på sit partis kongres slog fast, at hans modstandere lider af »betonallergi«. Med kokken Nikolaj Kirk i spidsen er der dannet en hel folkebevægelse imod at hælde huse ud i et terræn, der rummer den mest forskelligartede flora og fauna på hele fælleden - ja, i hele København og i miles omkreds. Men som paradoksalt nok i modsætning til resten af fælleden ikke er fredet, fordi Folketinget forhindrede det i 1992 med Ørestadsloven.Nikolaj Kirk har med kun få dages mellemrum lagt flere indtrængende videoer op på Facebook, som han indledte med »Kære Frank Jensen! Kære overborgmester!« fulgt af appellen om at stoppe »nedslagtning af urnaturen«. Og naturfredningsfolk og biologer har gennemgået herlighedsværdierne og peget på de mange vilde planter, insekter, svampe og fugle, som findes på byggefeltet og ikke er at finde på resten af fælleden, som uanset hvor pæn og jogging-egnet den er, reelt er opfyld af affald til brug for en udvidelse af Amager igennem mange årtier.Skrammer på Frank JensenSåledes har overborgmesteren fået skrammer to måneder inden kommunalvalget.Men det er formentlig intet imod de dybe, faretruende sår, han kunne få ved valget, hvis han havde valgt bare at blive stående i modvinden.En undersøgelse foretaget af Gallup i sommer viste, at der i København ser ud til at være vælgere bag et såkaldt grønt flertal bestående af radikale, SF, Enhedslisten og Alternativet - uden om Socialdemokratiet, der ellers har en hævdvundet ret til at regere hovedstaden.Om Frank Jensens manøvre kan tage luften ud af den grønne modbølge, afhænger af, om han og socialdemokraterne kan komme til at se nogenlunde lige så grønne ud som de konkurrenter, der vil være grønnere end ham. Kollapset i Socialdemokratiets offensiv for en bydel på Amager Fælled sker i samme uge, som Frank Jensen lancerede en plan om udfase dieselbiler fra byen. Forslaget var ikke så konkret og druknede i Amager Fælledballaden, men det er næppe den slags løse løfter, der skal genskabe partiets styrke ved kommunalvalget.Resultater snartMeget afhænger også af, om flytningen af byggeprojektet forløber nogenlunde problemfrit.Først i det nye år ventes de tekniske undersøgelser om realismen i det at være klar, og så er valget dejligt overstået.Men en stor del af opinionen i hovedstaden forventer, at overborgmesteren allerede i de næste uger sandsynliggør, at det kanlade sig gøre - enten ved at inddrage en anden del af fælleden, og så skal Folketinget ændre lov om Ørestad, og det skal tjekkes, om man overhovedet kan bygge så tungt på lossepladsjord.Eller også skal der findes en helt tredje ledig byggegrund i byen, som der ikke allerede er disponeret over, og som kan indbringe de samme knap 2 milliarder kroner.Det har kommunens økonomiforvaltning skrevet er nærmest umuligt.I forbindelse med jagten på konkrete løsninger må man forvente højt engagement fra Venstre og Konservative, for de to partier har været med til at skubbe til det hældende læs ved at pege på en anden del af Amager Fælled som mulig byggegrund.Men de har ellers ikke før været voldsomt fremme i skoene for at redde truet natur på fælleden.Og Venstres spidskandidat, Cecilia Lonning-Skovgaard, har efter Frank Jensens fuld stop-manøvre forsøgt at gyde lidt olie på vandene ved at sige, at hvis den tidligere losseplads viser sig ikke at være egnet til byggeri, går Venstre fortsat ind for, at der bygges på det planlagte område.Midt i alle disse positioneringer skal Frank Jensen også pejle efter, at modstanden mod at bygge på Amager Fælled bunder i andet end et ønske om at bevare en stump 5.000 år gammel strandeng.Man skal ikke læse langt i kommentarsporene på de sociale medier for at se, at der under oprøret lurer en mere generel irritation over storbyens galopperende udvikling med boligbyggerier i den dyre ende på havnefronter, nedlagte industriområder og mellem husene.Her er Frank Jensen - der går til valg på sloganet ' plads til alle' - også udfordret.flemming.christiansen@pol.dk Nederlaget er ikke mindre set i lyset af, at Frank Jensen for tre uger siden valgte »at stille sig direkte ud i blæsten«.Fakta: FAKTA + OMSTRIDT BOLIGBYGGERI PÅ AMAGER FÆLLEDHvad er Amager Fælled?Et naturområde i den nordvestlige del af Amager. Mod nord ligger Islands Brygge, mens Sundby ligger mod øst og Bella Center mod syd. Det meste er menneskeskabt. Området er 223 hektar - en fjerdedel af Dyrehavens størrelse. Medtager man vandrerhjem, boldbaner og en planlagt campingplads, er området 318 hektar.I perioden 1680-1956 blev området brugt som militært øvelsesområde.I perioden 1939-1944 blev området inddæmmet. Affald blev blandt andet brugt til at fylde stranden op.Fra 1974 jævnede man lossepladsen og lavede et rekreativt område.Er området fredet?Amager Fælled er fredet, det vil sige beskyttet af Naturbeskyttelsesloven.Det skete i 1990, da Kalvebod Fælled, der i dag indeholder et fuglereservat, også blev fredet. I 1992 udstedte Fredningsnævnet også fredningskendelse for den mindre del, der nu bliver diskuteret. Dagen efter blev det annulleret af Folketinget med Lov om Ørestaden. Danmarks Naturfredningsforening bøjede sig. I dag er de modstandere af at bygge. Fredningen kan ophæves, men det skal vedtages af Folketinget. S, K og R har sagt, at de ikke er afvisende over for at ophæve fredningen. DF afviser.Hvad er Ørestad Fælled?En stribe af Amager og Kalvebod Fælled på 310 hektar blev i 1992 udlagt til byudvikling af Ørestad. I 1995 blev det besluttet, at en del af Amager Fælled skulle bebygges. Området ligger i det sydøstligste hjørne af fælleden og er navngivet Ørestad Fælled Kvarter - det er knap 19 hektar.Fra 1997 til 2002 blev metroen bygget. I 2000 og 2015 blev der gravet drængrøfter, og det blev ryddet for ammunition. Arkitektfirmaet Vandkunsten har tegnet et forslag til, hvordan kvarteret kan indrettes med 2.500 boliger, der kan huse cirka 5.000 mennesker.Hvad er problemet?Dyr og planter. Kort sagt. Et hold forskere fra Biomedia undersøgte i 2013 Amager Fælled og konkluderede efterfølgende i en rapport, at det område, der skulle bebygges, også var det område, der havde størst naturværdi.På trods af inddæmningen af området og urbanisering fandt forskerne relativt mange arter knyttet til strandeng og andre kystnære naturområder.Man fandt den meget sjældne skærmplante Brændeskærm, 52 arter af ynglefugle, hvoraf rørhøg og rørdrum er strengt beskyttet af EU, samt spidssnudet frø og stor vandsalamander.Hvorfor skal det bebygges?I midten af 1990' erne blev det politisk vedtaget, at dele af Amager Fælled skulle sælges for at rejse penge til at opføre metroen. Som del af den plan skulle de cirka 18 hektar af Amager Fælled bebygges med 2.000-3.000 boliger. Overborgmester Frank Jensen (S) har indtil i dag holdt fast i byggeriet blandt andet med den begrundelse, at kommunen vil komme til at mangle op til 2 milliarder kroner.Pengene skulle blandt andet komme fra salg af boliger samt indtægter fra brugere af nærmeste metrostation.Hvad vil politikerne nu?Kritikerne af byggeriet mener, at det skal flyttes til enten en anden del af Amager Fælled eller en anden del af København. Et flertal af politikerne vil undersøge, om byggeriet kan flyttes til den del af Amager Fælled, hvor en campingplads i årevis har været planlagt.Forslaget om at flytte byggeprojektet er dog ikke konkretiseret nærmere, og man ved ikke, om det er en mulighed. Lokalplanen for campingpladsen blev vedtaget i 2016 - området er 14,5 hektar og omkranser det eksisterende vandrerhjem.
NYHEDSANALYSE Københavns overborgmester, Frank Jensen (S), har lidt et gigantisk nederlag i kampen om fælleden. Kort før kommunalvalget.
Nu troede man lige, at venstrefløjen totalt manglede humor. Så hører vi, at DR i sidste øjeblik har aflyst en hylende morsom julekalender på P1, hvor Dronningen flytter i socialt boligbyggeri på Amager, og prins Henrik går forvildet rundt på en kirkegård og leder efter et gravsted - hvor sjovt kan det blive? En sprudlende Georg Metz og den søde Johanne Schmidt-Nielsen som præsident blev dog for meget for fru Rønn, der nu mangler at fortælle os licensbetalere, hvor mange af vores penge »festlighederne« har kostet, og hvem der skal have bonus?. 

Dykkere søgte i går videre efter Kim Walls ligdele ved Dragør Havn. Efter fundet af den afdøde journalists torso har politiet intensiveret eftersøgningen og har i løbet af de seneste dage gennemsøgt især det sydlige Amager.I går gik politiet målrettet efter området ved Dragør Havn, da det var her, Peter Madsen kom i land, efter hans ubåd Nautilus sank fredag 11. august 2017. Politiet opfordrer fortsat folk til at holde øje med ligdele eller tøj, der kan stamme fra Kim Wall. Politiet har specifikt efterlyst en skrigorange bluse, en sort-hvid blomstret nederdel og et par hvide sko. larh.

For to år siden blev Jack Holst, 23 år og fra Ølstykke, alvorligt syg af en kronisk tarmbetændelse, der endte med, at hele tyktarmen blev fjernet, og han ? k stomi. Søndag stiller han for første gang til start, når Copenhagen Ironman skydes i gang i Amager Strandpark. Han har brug for at vise verden, at han stadig kan noget. »Jeg har det sådan, at der skal være noget galt med min mave, og kroppen derfor ikke kan optage nok væske over så lang tid, eller at der er noget mekanisk på cyklen, der går i stykker. Ellers skal jeg nok komme igennem«. Han forventer, at 30 venner og familiemedlemmer dukker op for at heppe ham igennem. 

Sommeren er en god tid at samle op på alle de bogudgivelser, man ikke fik set nærmere på før ferien. Johannes Hedal Hansens store bog om arkitektparret Eva og Nils Koppel, udgivet på Strandberg Publishing, har stået i min reol siden udgivelsen i vinter og lokket med sine mange illustrationer og fotos. Og ganske rigtigt er der tale om et fascinerende kapitel i den danske design-og arkitekthistorie set gennem et talentfuldt ægtepar, der måske aldrig fik samme anerkendelse som de helt store, men var med til at bygge det danske velfærdssamfund op, bogstaveligt talt - fra Langeliniepavillonen og Danmarks Tekniske Højskole til Panum Instittutet og Københavns Universitet Amager. 
Arkitektur.
 - Thomas Thomasberg fik i går en fin debut som cheftræner for Hobro i 1. division.Hobro vandt 2-0 hjemme over FC Helsingør.Hobro, der fyrede cheftræner Ove Pedersen i vinterpausen, fører rækken med 34 point for 20 kampe. FC Roskilde er med 33 point ny nummer to efter en overbevisende 4-0-sejr ude over AB.Erik Rasmussen måtte nøjes med 0-0 hjemme mod Fremad Amager, da han debuterede som cheftræner for Vendsyssel FF. Nordjyderne dumpede ned på tredjepladsen med 32 point/ ritzau/.

Eigil Hansen, skibstømrer, 89 år, Aarhus. Eigil Hansen kom oprindeligt fra Kastrup på Amager, men tilbragte det meste af sit lange liv i Aarhus - heraf en god del på vandet.Hans store passion var og blev sejlerlivet, og som uddannet skibstømrer drev han sammen med sin afdøde bror Helmer Hansen i 1960' erne et af landets sidste kutterværfter i byens Sydhavn. Til det sidste fortsatte livet på vandet, og i pinsen var Eigil Hansen på sin sidste traditionsrige tur til Ebeltoft.Som altid foregik det i sejlbåden Pluto, som han selv havde bygget fire årtier tidligere og over årene brugt til at sejle de danske farvande tynde sammen med sin afdøde hustru Else. Eigil Hansen efterlader sig to døtre og svigersønner, fire børnebørn og fem oldebørn.

Den 81-årige filmskaber Woody Allen har været på scenen i Amager Bio for at trutte i klarinetten. Jydepotten rapporterer begejstret, og avisens udsendte formåede blandt publikum at indfange en opstemt Thomas Blachman: ' Han er måske ikke det største jazzgeni, men han elsker jazzen på en genial måde. Har ER jazz. Jazz med ord. Og han bruger musikken på en genial måde i sine film.Det virker, som om Thomas Blachman er blevet revet med. Måske endda i en grad, at han gerne vil trutte sammen med Woody Allen. Det ville være kongeligt. En krukke-duo af dimensioner.

Jeg synes selvfølgelig, at man skal gå i Parken og se fodbold. Det er ingen hemmelighed, at jeg elsker FC København ganske højt, men hvis holdet nu ikke spiller, eller der er en af de skrækkelige landsholdspauser i gang, vil jeg gerne anbefale divisionsfodbold. Det er altid skægt at tage en tur ud og se Fremad Amager på Sundby Stadion eller Brønshøj i Tingbjerg.Hos de sidste var Thisted på besøg i påsken, og Brønshøjs fans sang »I er en forstad til Norge«, mens jeg grinede og spiste en grillet pølse.Virkelig en lille udflugt værd, hvis man synes, det er sjovt at se på andre mennesker, få frisk luft og opleve ny kvarterer i byen på cykelturen hjem.
Mere bold.
BogForum afholdes i år 11.-13. november i Bella Center på Amager. I samarbejde med Bella Center Copenhagen/BogForum udlodder Bøger i alt 30 partoutkort.Ugens spørgsmål: Denne danske forfatter har en særlig evne til at blande videnskab og spænding. Netop nu er forfatteren aktuel med en roman, der fusionerer svampevidenskab med politik, og man kan godt mærke, at forfatteren har en stærk forbindelse til en bestemt tysk by.Hvad hedder forfatteren? Send dit svar til boger@pol.dk. senest mandag 23. oktober kl. kl. 12.Husk at skrive quiz i emnefeltet, og husk både navn og adresse på besvarelsen.

Den svenske journalist Kim Walls tøj bliver nu efterlyst af Københavns Politi, efter at hendes lig mandag blev fundet i vandkanten på det sydvestlige Amager. Det fortæller efterforskningsleder ved Københavns Politi, Jens Møller.»Torsoen er nøgen, så det er stadig interessant for os at finde hendes tøj, og det er noget, vi kan bruge folks hjælp til at finde, hvis det ligger og driver rundt eller er drevet i land,« siger han til Berlingske.Politiet efterlyser nærmere bestemt en skrigorange bluse med lange ærmer, en sort/ hvid blomstret nederdel og hvide sko og opfordrer folk i hele Køge Bugt til at holde godt øje.I aftes blev en ligdel fundet i svensk farvand, og en DNA-analyse skal klarlægge, om den stammer fra fra Kim Wall.Hun sejlede ud fra Københavns Havn med den drabssigtede ubådsbygger Peter Madsen 10. august. Mandag blev et lig uden hoved, arme og ben fundet på Amager i København, og onsdag bekræftede politiet, at Kim Walls DNA matcher både torsoen og blod fundet i ubåden.Foruden tøjet leder politiet og Beredskabsstyrelsen fortsat efter Kim Walls øvrige ligdele. Politiet er særligt til stede på det sydlige Amager og opfordrer både cyklister, motionsløbere, sejlere og hundeluftere til at give besked, hvis de ser noget, der kan være interessant for politiets efterforskning.Onsdag holdt politiet pressemøde.Her kom det blandt andet frem, at liget fundet ved kysten på Amager - udover at have fået skåret hoved, ben og arme af, ser ud til at være blevet behandlet på en særlig måde »som et forsøg på at sikre, at luft og gasser skulle slippe ud, så kroppen ikke drev op til overfladen,« fortalte vicepolitiinspektør og efterforskningsleder Jens Møller.Politiet fandt desuden fastspændt metal på torsoen, som også ser ud til at skulle sikre, at den landede på havets bund.Ubåden forsvandt natten til fredag 11. august, hvorefter den dukkede op i Køge Bugt kun med Peter Madsen om bord, hvor den pludselig sank.Politiet har tidligere oplyst, at ubådsforliset formentlig skyldtes en bevidst handling.Mens Peter Madsen i første omgang forklarede, at han havde sat Kim Wall af ved Refshaleøen samme torsdag aften, som de stævnede ud, har han senere fortalt til politiet og i retten, at hun døde om bord på ubåden i en ulykke, hvorefter han har »begravet hende til søs på et ikke nærmere defineret sted i Køge Bugt«, som der stod i en pressemeddelelse fra politiet.Peter Madsen har siden lørdag 12.august siddet varetægtsfængslet sigtet for uagtsomt manddrab under særligt skærpende omstændigheder.Han nægter sig fortsat skyldig, idet han fastholder, at der var tale om en ulykke.Ifølge dagbladet BT vil anklagemyndigheden senest 5. september anmode retten om at fængsle Peter Madsen for manddrab og rejse sigtelse for usømmelig omgang med lig.matg@berlingske.dk 
Torsoen af den svenske journalist Kim Wall blev fundet nøgent. Derfor efterlyser politiet nu hendes tøj.
Palle Thordals hjem på Amager i København har udsigt til alle verdens hjørner. Teologen, der i dag fylder 70 år, er giftmed Julia Thordal, som han mødte på et studieophold i Egypten, hvor hun har sine rødder. Deres to børn er bosat i udlandet, og parrets hidtil eneste barnebarn er halvt kineser.Således er det tydeligt, at Palle Thordal er en mand, der stimuleres af det internationale liv. En tilværelse, som da " giver noget besvær," men først og fremmest er en " enorm berigelse" ifølge præsten selv, der netop er hjemvendt fra familiebesøg i Beijing.Palle Thordal færdiggjorde sin kandidatuddannelse på Københavns Universitet i 1973 med speciale i den koptiske kirke i Egypten.Interessen blev grundlagt, da den yngre Palle med stort rødt hår og skæg fik tilbudt et statsstipendium til at studere i Egyptens hovedstad, Kairo. Siden har Mellemøsten og den koptiske kirke indtaget en helt speciel plads i hans hjerte, og det førte blandt andet til, at han tog en bachelorgrad i arabisk.Men selvom Palle Thordal er rundet af rejselysten, er han først og fremmest præst. Det har han vidst, han skulle være, lige siden gymnasiet.Præsteembedet har han varetaget i Kastrup på Amager. For tre år siden holdt han 40-årsjubilæum i Kastrup Kirke, hvorefter han gik på pension. Samtidig med sognepræsteembedet var han i 18 år provst for Amagerland Provsti. Ifølge kollegerne er Palle Thordal kendt for sit store økumeniske engagement og sin gode forståelse for teologien." Han er enormt engageret og var en afholdt præst og provst," siger den også forhenværende naboprovst i Amagerbro Provsti Leo Kamstrup-Olesen.Den driftige Palle Thordal har gennem sin interesse for Mellemøsten også fundet tid til at fordanske den koptisk-ortodokse kirkes liturgi samt tidebogen Agpia, som han har oversat fra arabisk sammen med hustruen. I kraftaf sit store kendskab til Mellemøsten har han også arrangeret rejser til Israel og Egypten.Palle Thordal har lagt et stort arbejde i flere udvalg. Blandt andet Sygehuspræsters Samråd i 1983-1990, der banede vejen for de mange sygehuspræster, der blev ansat i årene derefter. Han var også med til at stifte det tværkulturelle samarbejde for nydanskere " Mødested Amager" i 2003, hvor han har været bestyrelsesformand.Selvom Palle Thordal gik på på pension for tre år siden, fejler arbejdsmoralen ikke noget. Han leder fortsat aktiviteter som økumenisk kirkevandring i København, som han har gjort i 22 år. Den tidligere provst på Amager er også fast præstevikar og frivillig i den anglikanske kirke St. Alban's Church i København. Her tæller menigheden 28 nationaliteter, og det passer den berejste præst godt.I fritiden nyder Palle Thordal og hans hustru at tage til Småland og nyde den svenske natur. Palle Thordal er giftpå 45. år og har to voksne sønner.kirke@k.dk 
portræt Tidligere sognepræst og provst Palle Thordal er rundet af sine udlandsophold i Egypten. I dag fylder han 70 år.
I dag er det et år siden, jeg bestilte en prøvebuket hos Bloomon.dk, der leverer afskårne blomster i fast abonnement. Og nu er jeg blevet afhængig af at få blomster til døren. Man bliver så glad, også selv om man har bestilt dem selv. Jeg får hver anden onsdag. Datoen kan ombookes, så det passer med gæster, men en buket holder mindst ti dage, hvis man lige plukker det mest visne fra. Det bedste er, at buketterne simpelt hen er så pæne. Ikke det sædvanlige blomsterhandlerpænt, men ét stort harmonisk rod af mange forskellige blomster og planter i forskellig farve og højde. Jeg kan dog ikke love, at budene over hele landet er lige så søde som dem på Amager.
Omsorg.
Trods et spillerbudget, der formentlig er adskillige gange større end de fleste af konkurrenterne i NordicBet Ligaen, har Esbjerg fået en elendig indledning på tilværelsen i den næstbedste række.Senest tabte vestjyderne med 0-1 til Fremad Amager i en kamp, hvor John Lammers' tropper havde meget lidt at byde på.Netop John Lammers lever da også en udsat tilværelse i Esbjerg.Sådan lyder vurderingen i hvert fald fra NordicBet, der er villig til at forrente indskuddet 2,30 gange, hvis Lammers fortsat er træner efter 1. januar 2018. Til sammenligning er der beskedne odds 1,55 at hente på, at han er væk.Også sportschef Ted van Leeuwen spås en snarlig afsked med klubben. Er hollænderen væk før 1. august 2018, betaler spilleselskabet blot pengene 1,49 gange igen.

Jeg er kæmpe FC København fan og de bedste kampe er dem i Parken, men når FCK ikke spiller (jeg ser ondt på dig, landsholdspause), er det ret hyggeligt at tage til 1. divisionskampe.Fremad Amager ligger mellem vores hjem og nyttehave, og vi ser tit en kamp på Sundby Station. De tager kort i indgangen, man kan hæve kontanter til ølboden på stadion og dele en pølse (det er mere tanken om den pølse, end det egentligt er at spise den, der er sjov). Første hjemmekamp er 6. august kl. 14.30 (og så kan man jo dulme sin derbynerver ved at se den kamp. For om aftenen spiller FCK mod Brøndby - derude).www.fremad-amager.dk.
Sundby Stadion.
Danmarks Radio råder (endnu) over et pragtfuldt symfoniorkester.Det er herligt at gå til koncerter i det blå palads eller mere beskedent lytte til torsdagskoncerten på P2. Jeg orker imidlertid ikke længere at rejse frem og tilbage til Amager, men holder stadig af at lytte til musikken og samtidig iagttage violinbuernes dans over strengene, nyde blæsernes anstrengelser med de fint pudsede horn, blive imponeret over paukistens hurtighed og præcision og ikke mindst beundre musikalsk akrobatik på en klarinet. Min bøn er, at DR på fjernsyn oftere viser koncerter i DR K. Gerne forestillinger, der er taget af plakaten for længe siden. SVEND LUNDTORP, OLGASVEJ 12, 3060 ESPERGÆRDE.

Det var for at sikre leverancerne til den kongelige husholdning, at Christian IV i 1620erne etablerede Ladegården som et storlandbrug vest for Sankt Jørgens Sø. Vældige arealer blev opkøbt og udlagt til kornavl eller som vidtstrakte græsmarker, og således opstod i store træk en afgrænsning af det område, som et par hundrede år senere blev Frederiksberg Kommune. Han manglede imidlertid kvalificeret arbejdskraft til at dyrke Ladegårdens jorder rationelt, og da Frederik III var blevet konge i 1648, blev driften indstillet.Men behovet for mad til hoffet var der stadig, og så opstod den tanke at overlade ladegårdsjorden til nogle af de hollandske familier, som Christian II havde hentet til landet for at opdyrke Amager, og som nu gennem mere end 100 år havde koloniseret hovedstadens spisekammer. Den 2.juni 1651 blev en ny hollænderby grundlagt på Ladegårdsmarken, da tyve familier slog sig ned på begge sider af den strækning, som i dag er Allégade.Navnet Ny Amager gav sig selv, og som tilflyttere fik hollænderne løfte om at kunne nyde de samme privilegier, som deres slægtninge i generationer havde haft i den gamle hollænderby på Amager. Det betød, at de fik overladt jorden til »evindelig ejendom for dem selv og deres efterkommere«, at de var fritaget for afgifter ud over en samlet sum på 700 rigsdaler årligt, og at de hverken skulle betale tiende til biskoppen, provsten eller degnen. De fik kort sagt lov til at indrette sig, som de ville i et selvstændigt samfund med eget retsvæsen og egne kirkelige forhold, med gamle sæder og skikke, og som øverste myndighed i den nye hollænderby valgte kolonisterne en såkaldt schout.Efter et par år fik de opført en kirke, og de fik tilladelse til at lade præsten i Rødovre holde gudstjeneste. Senere fik de deres egen præst, og alting tegnede således lyst, men problemerne lurede i horisonten. Ladegårdsjorden var langt fra så frugtbar som Amagers fede muld, og snart skulle det vise sig, at hollænderne havde lige så lidt held med at gøre driften rentabel, som Christian IV ´ s sjællandske bønder havde haft. Mange kom i økonomisk uføre og måtte derfor afstå ejendommene til københavnere med penge. Det var ganske vist forbudt, for hollænderne havde fået jorden på den betingelse, at de ikke solgte den videre, og således var situationen, da en brand i juni 1697 lagde Hollænderbyen i aske. Forholdet mellem hollænderne og naboerne i Valby og Vigerslev havde altid været spændt, og nu fremkaldte ulykken et indædt had mod de fremmede fra hovedstaden, som var trængt ind.

Den store Esbjerg-virksomhed B&amp;W Vølund, der er hovedleverandør til det problemramte forbrændingsanlæg Amager Bakke, skal ud i en stor fyringsrunde.JydskeVestkysten er kommet i besiddelse af et internt brev fra B&amp;W Vølunds midlertidige topchef, Jimmy Morgan, hvori der står, at omkring 250 af virksomhedens 582 medarbejdere skal skæres væk. Ifølge brevet er årsagen, at B&amp;W Vølund tidligere i år kunne offentliggøre et katastrofalt årsregnskab for 2016 med et underskud efter skat på 735 mio. kr. Resultatet betød, at Esbjerg-virksomheden tabte sin egenkapital. Finans.

Det er interessant nok at hive fortidsspøgelser frem af mørket, når vi får at vide, at Skt. Petri Skole i København i 1930erne og 1940erne som tysk skole var nazificeret. Hvilke tyske institutioner var ikke det? Men at en strid mellem en journalist på Weekendavisen og en på Berlingske om en historikers bog om skolen kan få lov at udvikle sig til et sådant omfang er overraskende.Hvad har det med en moderne, demokratisk dansk-tysk skole at gøre? Selv den tidligere rektors maleri/ portræt inddrages.Skal det fortsat stå i kælderen, eller skal det mon brændes af til Sankt Hans i skolegården? Proportioner, tak. STIG WØRMER, AMAGER FÆLLEDVEJ 36, 2300 KBH. S.

Alt for længe har man som amagerkaner skullet høre på usaglige smædekampagner om »Lorteøen«, men nu må det snart være slut. Ikke nok med at antallet af smarte kaffebikse er eksploderet, og man snart kan få en tude-cortado på hvert et gadehjørne, så har Amager nu endelig fået en bar, der kan konkurrere med de hippe beværtninger på Nørrebro. På hjørnet af Østrigsgade og Donaugade lokker et Las Vegasinspireret neonskilt forbipasserende ind på Whammy Bar.Jukeboxen er lastet med god musik, og baren er velforsynet med lækre specialøl - jeg er især glad for deres Crunchy Frog Brown Ale brygget af Mikkeller.
Øl og musik.
Tidligere på året lancerede københavnerdigteren en liveklub på Avenue Hotel, som kombinerer spoken word og jazzmusik - helt i beatpoeternes ånd.I dag tager han selv livtag med konceptet på Ingolfs Kaffebar i vanligt ledtog med rapperen Stik Op, Jakob Haahr-Pedersen, der i dagens anledning flankeres af sangerinden MoniqueMai.Sammen vil trioen både spille arrangerede numre og improvisere.Arrangementet er en del af Golden Days Festival og starter allerede kl. 14 i Bibliotekshuset på Amager, hvor digteren lægger ud med at læse op fra sin nyeste bog ' Kongens København' efterfulgt af signeringer i den lille boghandel Det var Zittans.Lørdag 16. september kl. 14-16. Bibliotekshuset, Rodosvej 4, København S. Entré 60 kr.

Lise Clemmesen, Åtoften 11, Nivå Politikens leder 13. juli går ind for det stærkt luft-og støjforurenende projekt formel 1 med passage i byens centrum, forbi Christiansborg og over broerne til Amager. Man pynter på argumentationen ved at tale for udvikling af en grøn formel 1-bil.Men der er også andre forhold, der taler kraftigt imod projektet: Den nødvendige ekstraordinære politiindsats og risiko for terrorangreb må frem i lyset. Lukning for trafik giver ikke alene gener for brugerne af byen, men også for passage af ambulancer og politibiler, hvis dette behov skulle opstå.

Det er glimrende, at regeringen giver en pensionsgulerod, men uforståeligt, at fysisk hårdtarbejdende, der nedslides, ikke kan gå tidligere end 67. I hele debatten om at blive længere på arbejdsmarkedet mangler der totalt en diskussion af årsagerne til, at folk går i disse tider. Har politikerne ingen jordforbindelse? Lad mig i flæng nævne nogle for uhyggeligt mange mennesker genkendelige årsager: Dårlig arbejdsledelse, herunder dårlige ledere/ underledere, dårligt arbejdsmiljø og fokus på dokumentation og registrering, almindelig følelse af irrelevante processer, manglende opmuntring, dårligt kollegialt miljø og mistillid.Hertil kommer så de fysisk nedslidte seniorer. Hvis folk føler, at de befinder sig en arbejdslejr, og de en dag kan forlade den uden straf, men med pension, så gør de det da. STIG WØRMER, LEKTOR, AMAGER FÆLLEDVEJ 36, 2300 KØBENHAVN S.

Vi kan diskutere skatteprocenter, dysfunktionelt postvæsen og stram udlændingelovgivning (mens Europas ydre grænser er pivåbne for terrrorister), men vi kan ikke gradbøje værdighed.Den danske praksis over for ægtefæller fra udlandet, hvor velintegrerede og dygtige voksne og børn tvinges ud, er skandalernes skandale. Det er uanstændigt, uden nogen fornuft eller rimelighed.Det er sygt og en skamplet for dette land.Det er ikke (kun) et spørgsmål om administrativ praksis og fornuftsfattige sagsbehandlere.Det er xenofobi i reneste apartheidudgave.Føj! Hvis den nuværende regering ikke får fjernet denne skamplet, så udstiller den hele nationen som et både umenneskeligt og latterligt tosseland. STIG WØRMER, AMAGER FÆLLEDVEJ 36, 2300 KBH. S.

Jazz: Film-og jazzentusiaster kan glæde sig ekstra meget til Copenhagen Jazz Festival i år. Den københavnske kulturbegivenhed får nemlig besøg af filminstruktøren Woody Allen, som den 10. juli vil optræde sammen med sit New Orleans Jazz Band på spillestedet Amager Bio.Allen har været en dygtig klarinettist siden 1960' erne og har endda taget halvdelen af sit kunstnernavn fra klarinettisten Woody Herman.Bandets optræden i Danmark dirigeres af bandleder Eddy Davis.Orkestret er kendt for at improvisere sig igennem deres mange koncerter, og kun Allen og Davis ved, hvad publikum kan vente sig.Billetsalget er i gang på ticketmaster.dk. Turn.

Thomas Thomasberg fik søndag en fin debut som cheftræner for Hobro i fodboldens 1. division.Hobro vandt 2-0 hjemme over FC Helsingør efter scoringer af Yaw-Ihle Amankwah og Wilfried Domoraud.Hobro, der fyrede cheftræner Ove Pedersen i vinterpausen, fører rækken med 34 point for 20 kampe.FC Roskilde er med 33 point ny nummer to efter en overbevisende 4-0-sejr ude over AB, der er bundprop i 1. division.Erik Rasmussen måtte nøjes med 0-0 hjemme mod Fremad Amager, da han debuterede som cheftræner for Vendsyssel FF.Nordjyderne er nummer tre med 32 point.Den tidligere FC Midtjylland-og AGF-træner overtog for nylig jobbet som cheftræner efter fyringen af Joakim Mattson.Ritzau.

Søren K. Larsen Carlsberg Serviceteknikker Søren K. 

Nu må hysteriet have en ende.Ganske uden kildeangivelse hævdes det igen og igen, at spidssnudet frø og stor vandsalamander på det nærmeste vil blive udryddet, hvis der bygges på Amager Fælled. Magen til sludder og vrøvl skal man leve længe efter.Begge arter er vidt udbredt her i landet og i resten af Midt-og Nordeuropa. Spidssnudet endda langt ind i Sibirien. Som sædvanlig er det følelser, der dominerer debatten, ikke mindst Christina Stougaard Hansens kommentar i denne avis 2. september. Hun hævder ganske uden blusel, at der lever plante-og dyrearter, som stort set ikke lever andre steder på denne klode. Tror hun, det er Galapagos, det her? Gad vide, hvilke kræ hun tænker på? JØRN HODAL, DRAGØR.

Ubådsejer Peter Madsen har forklaret, at der er sket en ulykke om bord på " Nautilus", der kostede den svenske journalist Kim Wall livet. Det oplyser Københavns Politi i en pressemeddelelse. Peter Madsen har til både politiet og under et lukket grundlovsforhør i retten forklaret, at der skete en ulykke om bord på ubåden, som medførte Kim Walls død. Han har også forklaret, at han bagefter skaffede sig af med liget. Politiet oplyser, at Peter Madsen fortsat er sigtet for at have dræbt Kim Wall. Han nægter sig skyldig. I aftes bekræftede politiet, at man har fundet et kvindelig i vandet ud for det sydvestlige Amager/ ritzau/.

Walther Rasmussen, Vejlands Alle 104, København S: Min kone lå syg hjemme, og viste godt, hvor det bar hen.Flere gange i døgnet fik vi besøg af hjemmeplejen/sygeplejen.I flere år var hun selv ansat som distriktssygeplejerske på Amager, så hun talte godt med hjemmeplejen/sygeplejen, uden det formentlig gjorde en forskel på deres behandling af hende. Blev vasket daglig og fik skiftet sengetøj mv.Som jeg oplevede det, følte jeg stor taknemlighed for, at hun blev behandlet professionel, og min kone kunne tale med plejepersonalet indtil det sidste.

Jacob Skov Cowland, Amager Strandvej 158, København: Har du oplevet at blive spurgt om dit ' tal'? Har du følt dig ærgerlig, måske endda lidt skamfuld over, at du ikke har haft nok sexpartnere? Jeg kender personer, der fører liste over deres partnere, og personer, der har haft et mål om, at deres alder og ' tal' skulle blive ens. Men hvis den seksuelle frigjorthed medfører en kvantificering af sex, hvor er friheden i det så? Et pres for at være seksuel aktiv nok er jo det modsatte af frihed.Når det kommer til sex, burde man sætte kvalitet foran kvantitet.

Man forstår godt, at statsmagten flygter fra København til provinsen, nu hvor rådhuset beherskes af fantasterne i Enhedslisten, SF, Alternativet og de Radikale.Man stopper et planlagt boligbyggeri på en stump flad jord op til motorvejen over Amager på grund af et par frøer, der nok ville sætte stor pris på at blive flyttet til f. eks. Gribskov, hvor de kan finde rigtig mange venner. Og den hidtidige hovedfærdselsåre Amagerbrogade gøres til én stor trafikprop ved at fjerne en kørebane i hver retning. Vanvid hersker i Dronningens by. OLE GERSTRØM, HELSINGE.

Christian Lange Speciallæge Hjertelaege.dk Christian lange, speciallæge hos Hjertelaege. dk, bliver overlæge og ejer af landets mindste privathospital med speciale i behandling af hjerte-karsygdomme. 

I dag fylder forsvarsminister Claus Hjort Frederiksen (V) 70, og i den anledning har han udtalt sig til en hulens masse medier.Mest interessant er interviewet i Frederiksborg Amts Avis: ' Min interesse for politik blev vakt, mens jeg læste jura på Københavns Universitet og boede på Grønjordskollegiet på Amager Fælled.Det var midt under ungdomsoprøret i 1968, hvor der alle steder var masser af slagord, der gik imod amerikanerne og hyldede Mao, Ho Chi Minh og Castro', siger ministeren.Gad vidst hvilke tåger Claus Hjort gik rundt i tilbage i 60' erne? For Grønjordskollegiet var ikke bygget færdigt i 1968.Det blev det først i 69-70.

I sidste sæson var Pierre Larsen med til at spille FC Helsingør op i Alka Superligaen på Viborgs bekostning.I går indgik han så en lejeaftale med netop Viborg, hvor han skal spille resten af sæsonen.»Viborg er en fed klub med et godt stadion og gode fans, og jeg glæder mig rigtig meget til at spille i et fuldtidsmiljø,« siger offensivspilleren til Viborgs hjemmeside.Og noget tyder på, nedrykkerne har brug for forstærkning.Med to nederlag og en trænerfyring af Johnny Mølby i bagagen var viborgenserne i går på besøg hos Nykøbing FC, men her blev det ikke meget bedre.Hjemmeholdet vandt 4-2, og dermed har Viborg sammen med Fremad Amager nul point i bunden af 1. division efter tre kampe/ ritzau/.

40Sognepræst Andreas Gabriel Bojsen-Møller, Vester Skerninge, blev student fra Marselisborg Gymnasium i 1997 og teologisk kandidat fra Aarhus Universitet i 2008. Han har siden 2009 virket som kirkebogsførende sognepræst i Ollerup-Kirkeby.50 Sognepræst Jens Bach Pedersen, Dragør, blev indsat som præst i Dragør Kirke på Amager i 2002. Han er oprindeligt fra Odense og blev student fra Odense Katedralskole i 1986. I 1993 flyttede han til København, hvor han blev teologisk kandidat i 1998 og ordineret i 1999.Inden Jens Bach Pedersen kom til sit embede i Dragør, var han hjælpepræst i Ballerup 2000-2002.

Med henvisning til den planlagte rydning af fælleden på Amager, også kendt i de indledende faser som »Ørestad Fælled Kvarter«. Hvordan kan det være, at når politikere og forretningsfolk (der som regel bor et andet sted end der, hvor de tjener deres penge) kalder det »udvikling«, så mener de i virkeligheden »smadre«? Nej, byen er ikke og skal ikke være et frilandsmuseum. Men Københavns charme ligger i flad horisont, gamle huse og kort til grønne områder. Hvad godt kommer der så af højhuse, slum og projekt-bebyggelse? Hold snitterne fra naturen, vi har ikke meget tilbage af den. HANS JØRGEN PEDERSEN, SANKT KJELDS GADE 10, 2100 KØBENHAVN Ø. 

75 I MORGEN. »Jeg kan ikke forestille mig at lave andet end musik, og jeg spiller, til jeg segner«, lyder det lovende i en mail til redaktionen fra Wili Jønsson, som har spillet professionelt i mere end et halvt århundrede og fra 1971 til 1978 brugte sin bas i Gasolin'.Det var årene i enestående Gasolin', sammen med blandt andre Kim Larsen og den gamle skolekammerat fra Amager Franz Beckerlee, som gjorde Wili Jønsson berømt og afholdt i hele landet.Hverken succesen med Gasolin' eller gruppens opbrud syntes at ryste bundstabile Wili Jønsson, som efter sigende engang er blevet kaldt »den sande gentleman i dansk rock'n'roll« af forfatteren Peder Bundgaard. Ud over at passe bassen havde Jønsson i øvrigt rollen som mægler mellem temperamenterne i Gasolin'.Hvilket stemmer perfekt overens med, at han altid har udstrålet venlighed, omgængelighed og ydmyghed. Efter Gasolin' har det blandt andet været så forskellige navne som Sanne Salomonsen, Sort Sol, Allan Olsen, Frede Fup, Peter Belli og Peter Sommer, der har nydt godt af Wili Jønssons usvigeligt sikre spil. Det er et basspil, som helt bevidst fra musikerens side er simpelt: »Da jeg fik min bas, sagde jeg til mig selv: Det eneste, du kan gøre nu, er at spille simpelt. Helt simpelt. Stå på en tone og så lad det være godt, hvis bare der er følelse i den«, sagde han i 2008 i et interview med Weekendavisen i anledning af, at han modtog Ken Gudman Prisen for sin fem årtier lange karriere.Den omtalte bas har Wili Jønsson haft i årevis, fortalte han i samme interview: »Jeg spiller på en gammel Fender Precision, som min kone købte brugt til mig for 800 kroner i 1968. Den har jeg altid spillet på, og både bassen og konen har holdt lige til i dag«. Wili Jønssons hustru er skuespilleren Katrine Jensenius. De bor stadig i det christianshavnerhus, som Gasolin' købte for år tilbage, og hvor også Franz Beckerlee har en lejlighed. Wili Jønsson er født på Amager, holder med Fremad Amager, og også sommermånederne tilbringer han og Katrine Jensenius på hjemøen, i deres kolonihave ved Amager Strand og gerne sammen med de to børnebørn og venner.I det seneste årti har Wili Jønsson spillet fast i det dansksprogede rock &amp; rulband Bolværket.

Koncert: Det er syv år siden, Gorillaz gav koncert på Roskilde Festival. Nu gælder det Royal Arena. I spidsen for Gorillaz står Damon Albarn, der oprindeligt havde nok i britpopbandet Blur. Men omkring årtusindskiftet skabte han og billedmager Jamie Hewlett Gorillaz, der med opfindsom pop og sjove videoer blev et stort hit i Europa og på det amerikanske marked, hvor Blur paradoksalt nok altid havde haft det svært. Siden debutpladen er det blevet til yderligere fire studiealbum, senest "Humanz" i 2017, hvor særegen pop og kommentarer om verden svejses sammen.På plade benytter Gorillaz sig af mange gæstemusikere, mens der er færre kendisser med til koncerterne. schol Gorillaz, Royal Arena, Amager, lørdag 4. november (udsolgt)

Jesper Gaarde, produktionsdirektør, kan fredag 9. juni fejre 25 års jubilæum i bygge-og projektudviklingsvirksomheden NCC Danmark.Jesper Gaarde blev uddannet akademiingeniør i 1991 og startede sin karriere i NCC inden for beton og råhus.Siden har han været med til at opføre flere markante byggerier både i og udenfor Københavnsområdet som eksempelvis Frederiksberg Centret, tidligere domicil for ISS i Holte, insulinfabrik for Novo Nordisk i Kalundborg og det nye forbrændingsanlæg på Amager Bakke for ARC. I 2002 blev han udnævnt afdelingschef og fik dermed ansvaret for alle timelønnede jord-og betonarbejdere i afdelingen.Herefter blev han i 2016 blev udnævnt som produktionsdirektør.
Navne.
Københavns overborgmester, Frank Jensen, der ellers lever en skyggetilværelse på Københavns rådhus, dukker pludselig op i et annoncetillæg til Børsen, Her er han åbenbart på forhånd garanteret, at ingen stiller ham kritiske spørgsmål, så han tør godt.Frank optræder igen-igen med sin cykel et fotoegnet sted, og jubler over byens vokseværk: ' I modsætning til mange hovedstæder er der faktisk fysisk plads til vækst i København.Det giver os nogen helt unikke muligheder...' Frank kan sagtens love masser af unik plads, når han vil bygge løs på byens sidste, fredede naturområder og åndehuller, som f. eks. Amager Fælled. Så er det jo nemt nok.: Tag skyklapperne på og byg løs, så glemmer folk sgu nok, hvad der lå før... den sædvanlige socialdemokratiske, bedrevidende arrogance.

Københavns Politi anholdt i går en 18-årig mand for trusler om et skyderi på et gymnasium i hovedstaden.Selv om den unge mand ifølge politiet ikke har hafttil hensigt at gøre alvor af sine trusler, tager politiet sagen meget alvorligt.Klokken 12.05 fik politiet en anmeldelse om, at der var blevet truet via sms med et skoleskyderi på Ørestad Gymnasium på Amager.»Ik komme i skole i morgen, loadet gun,« var formuleringen på en sms, der var blevet sendt rundt.Det satte gang i en større operation.Politiet fandt frem til afsenderen af sms'en, som befandt sig i et klasselokale på gymnasiet.Betjente troppede tungt bevæbnet op på stedet, og den 18-årige blev anholdt og sigtet for trusler./Ritzau/

Cykelløbet Ride4Women sætter fokus på forebyggelse af livmoderhalskræft.Rytterne starter i Oslo og har målstreg i Wien - og nu på fredag kommer de forbi Rigshospitalet i København, hvorfra alle kan køre med på første del af ruten gennem Indre By over Amager til Sydhavnen og Valby, den såkaldte Havnering.Cykelløbet hedder Ride4Women og er arrangeret af den Europæiske Sammenslutning for Gynækologisk Onkologi (ESGO). Det bakkes op af Patientforeningen KIU - Kræft i Underlivet, Rigshospitalet, Kræftens Bekæmpelse og Sundhedsstyrelsen.Fredag den 7. juli mellem klokken 9 og 10 ved Rigshospitalets hovedindgang kan du lytte til taler, mens du drikker en kop kaffe og får tjekket cyklen. Lige før start giver musiker Sara Grabow rytterne en sang med på vejen.
CYKELLØB MOD LIVMODERHALSKRÆFT.
Fhv. direktør Jørgen Theisler, Charlottenlund, er død, 86 år: Jørgen Theisler kæmpede en stor del af sit voksne liv for at sikre ældre mennesker nogle ordentlige rammer at bo i. I 1967 blev han direktør for Ensomme Gamles Værn og var med til at planlægge og administrere Skandinaviens hidtil største ældrecenter, Peder Lykke Centret på Amager.Siden, i 1983, landede han posten som direktør for APO Boligfonden og fik dermed ansvar for planlægning og administration af ældrebyggerier i flere end 50 danske kommuner.Jørgen Theisler nåede således at bygge ældre-og handikapvenlige boliger over hele landet - fra Skagen i nord til Bornholm i øst.I mange år var Jørgen Theisler endvidere vicepræsident i den internationale pensionistorganisation Eurag.

Arkitektgruppen med hovedsæde i Odense øger i 2016 omsætningen til 623 mio. kr., hvilket er ca. 10 pct. mere end i 2015, hvor omsætningen var 567 mio. kr.  ... direktør i Arkitektgruppen,  

Tre mænd er tiltalt for at have mishandlet og udsat to hjemløse svenskere for grov vold i en haveforening på Amager i april 2017. De to hjemløse blev desuden kastet i en voldgrav - den ene af de hjemløse mænd druknede.I går var første dag i sagen mod de tre mænd på 21, 21 og 42 år. De to 21-årige tiltalte erkender at have slået og sparket de hjemløse, men nægter at have mishandlet og kastet dem i vandet. Den 42-årige nægter sig skyldig. Dommen ventes at falde 7. februar. Ritzau.

Tak til Martin Ågerup for indlægget, der skulle gøre Per Stig Møller til socialist-lakaj og kapitalismehader.Nu ved vi, at der findes uforbederlige liberalister, på hvem almindelige rimelighedsbetragtninger og folkelige stemninger preller helt af. Måske var Den Oplyste Enevælde alligevel ikke så dårlig endda? Folkets meninger betød så lidt.Når afskedsdonationer i størrelsen 500 millioner kroner ingen relevans har, må fornuften give op. Hvornår er de guldrandede direktører blevet Ronaldo-professionelle? Med Martin Ågerup i spidsen skal »direktørkapitalismen« med sikkerhed blive vidt forhadt, hvis den ikke allerede er det. Men tak.STIG WØRMER, AMAGER FÆLLEDVEJ 36, 2300 KBH. S.

Nu kan bornholmerne ikke mere prale af deres smukke Ekkodal, for den har fået en konkurrent.Konkurrenten er, desværre for formanden i Folketinget, beliggende i København, nærmere betegnet på Emil Holms Kanal 20, 0999 København C i Ørestaden.Her kan samtlige licensbetalere høre op til 26 ekkoer af tidligere sendte udsendelser, og dette gentager sig, hver gang man råber ' hvad skal vi se i aften?' ' Barneby på farten'. Eller denne her; ' hvad skal vi se på søndag?' - ' kager med Mette Blomsterberg'.Så Bornholm, slut med den skønne Ekkodal, og København, glæd jer over betonoptageren på Amager.Måske skulle formanden for Folketinget foreslå denne bygning flyttet til Glamsbjerg, Fyn, der ligger centralt i Danmark, for tænk, hele 2669 ansatte kan Pia genere på én gang.Kim Hansen Herlev.

Den mand, der skærtorsdag blev fundet død i voldgraven ved en haveforening i København, er en 47-årig svensker.Obduktionen viser, at han blev slået og sparket. Dødsårsagen er kvælning ved drukning. Sagen efterforskes som drab, oplyser politiet.Politiets teori går på, at han muligvis mistede livet, fordi han og en kammerat havde overnattet i et havehus i haveforeningen Vennelyst på Amager uden at spørge om lov. Tre mænd, der beskrives som muskuløst byggede danskere, efterlyses af politiet som mistænkte i sagen. De angives til at være omkring 30 år. To af dem har kort brunt hår, mens den sidste er skaldet. Ritzau.

En gruppe rumænske romaer får ikke en krone i erstatning, selv om det stred mod både dansk lov og EU -regler, at de i 2010 blev anholdt og udvist for at campere på Amager.I 2011 valgte Integrationsministeriet at annullere den uretmæssige behandling af de i alt 14 EU-borgere, men mandag frifandt Østre Landsret Rigspolitiet og afviste et krav om kompensation på 6.400 kroner til hver af sagsøgerne.I løbet af 24 timer havde myndighederne i 2010 eksekveret udvisningen, uden de udviste havde mulighed for at få prøvet deres sag ved en domstol. Myndighederne hævdede, at fordærvet mad, flasker og gammelt tøj udgjorde en sundhedsmæssig trussel for København. Ritzau.

Kære Karen Thisted - i dit indlæg i Ekstra Bladet i går, roser du Nikolaj Kirk for hans kamp mod det planlagte byggeri på Amager Fælled.Ja, han fremstår nærmest som hele idémanden bag kampen mod ødelæggelsen af naturen. Det er da dejligt at kokken er gået med i kampen, men bagmanden er altså Enhedslisten på rådhuset, som det næststørst parti i København, der måske vinder Franks Jensens (S) plads som overborgmester.Socialdemokratiet har fået kolde fødder, de vil ikke have en ny ' Byggersag', som Weidekamp fik på Nørrebro i sin tid. Klogt.Eric Erichsen Knapmagerstien 30 København S.

Efterforskning: I svensk farvand blev der torsdag fundet en kropsdel. Men umiddelbart var det ved redaktionens slutning ikke klarlagt, om det stammer fra liget af journalist Kim Wall. Fundet blev gjort kort før middag torsdag i strandkanten i Höllviken, oplyser svensk politi til nyhedsbureauet TT. Politiet søger videre i området. Mandag eftermiddag fandt en cyklist en kvindetorso i vandet ved Vestamager, og den viste sig senere at være identisk med Kim Wall.Hun mistede livet, da hun torsdag i sidste uge fra Københavns Havn tog ud for at sejle med Peter Madsen på ubåden "Nautilus".Politiet leder fortsat efter journalistens tøj.Torsdag deltog 25 folk fra Beredskabsstyrelsen i indsatsen for at afsøge Amagers kyst. Københavns Politi har sigtet den 46-årige Peter Madsen for manddrab/ ritzau/.

Det store TAP1-loppemarked vender tilbage. Loppemarkede havde tidligere til huse i det originale TAP1, der lå på Carlsberg. Nu er TAP1 genopstået på Amager, og det er tid til at føre loppemarkedet videre i de nye omgivelser. Her kan loppeglade skattejægere gå på jagt i de mange boder, der fylder den 4.500 kvm store hal.På markedet finder man alverdens nips, antikviteter, møbler, legetøj og meget andet. Der er en særlig afdeling for tøj. Det koster 35 kr. i entré.Loppemarked i Tap1 Raffinaderivej 10, 2300 København Lørdag kl. 10-17 og søndag kl. 10-16.
Shopping.
I sagen mod en 47-årig drabssigtet ubådskaptajn og raketentusiast oplyste Københavns Politi i lørdags på et pressemøde, at man har fundet den svenske journalist Kim Walls hoved, ben og tøj i en pose i Køge Bugt. Dødsårsagen er dog endnu ikke fastlagt.Der var ingen skader på kraniet, oplyste politiet. Den sigtede har forklaret, at Kim Wall døde i ubåden efter at have fået ubådens 70 kilo tunge luge i hovedet og derefter være faldet ned. For seks uger siden blev Walls torso fundet i vandet ud for Amagers kyst.

Det er igen tid at sige farvel til kvæget, der siden foråret har græsset langt ude på Amager Fælled. Kogræsserlaugets medlemmer skiftes til at tilse dyrene sommeren over. En efterårsdag mødes vi som amatørcowboys og indfanger kvæg, der et par uger efter er lavet om til det lækreste frilandsoksekød.Det er bæredygtigt, fordi dyrene græsser på overdrev, hvor man alligevel ikke kan dyrke planteføde. Og så er det både sjovt og meningsfyldt. Man kan lade børn opleve, at nr. 441 er sød, når den tigger havre, men også smager godt, når den er død. Kogræsserlaug findes i hele landet. Find dem lokalt eller hos Danmarks Naturfredningsforening, www.dn.dk.
Natur.
Flugt: En 50-årig mand fra Sydsjælland blev søndag varetægtsfængslet frem til den 11. oktober ved Retten i Næstved. Han er sigtet i en sag, hvor han ifølge politiet først sårede en mand og derefter under en vild flugt truede sig til en stribe biler fra tilfældige mennesker. Biljagten varede i godt ni timer og sluttede på Amager lørdag aften. Forløbet begyndte i Vejlø syd for Næstved, hvor en mand var blevet skudt i benet.Der var også skudt mod et hus. Da to betjente rykkede ud, blev der peget på dem med et skydevåben, og betjentene besluttede at skyde mod manden, som dog ikke blev ramt. Derefter begyndte flugten/ ritzau/.

Drikkevandet skal fremover tjekkes for rester af sprøjtemidlet chloridazon.Det sker efter fund af midlet hos flere vandværker landet over, blandt andet i Odense, Esbjerg og Slagelse. Forekomsten af sprøjtemidlet har ført til midlertidig lukning af flere vandboringer.Københavns Politi har forlænget de to visitationszoner i hovedstaden til 14. september. Den ene zone omfatter et område omkring Nørrebro, i Nordvest og Brønshøj, mens den anden zone ligger på Amager. Især Nørrebro har været præget af en lang række skyderier, der har relation til bandekonflikt.Natten til onsdag forsvandt en belgisk bus på Vesterbro i København.Politiet beder derfor offentligheden om hjælp til at finde den efterlyste bus, skriver Københavns Politi på Twitter.

Der er udlovet en betydelig dusør til personer, der kan hjælpe politiet med at opklare, hvem der står bag livsfarlige stenkast på motorvejen på Fyn.Men det er sjældent, at dusøren i sig selv er det, der fører til sagens opklaring.Det siger Frederik Strand, leder af Politimuseet i København.»Når man ser ned over sager med store dusører, er det mit indtryk, at dusørerne som oftest ikke spiller en afgørende rolle for opklaring af sagen.Eksempelvis blev der udlovet store dusører i en sag fra 1984, hvor to drenge blev slået ihjel på Amager Strand.Da Den lille Havfrue mistede hovedet, og da et Rembrandt-maleri blev stjålet, skete det samme.«/ ritzau/.

Esbjergs nedrykkere blev rundens store vinder med en stensikker 4-0-sejr hjemme over bundholdet Brabrand i 1.division i går.De tre point sendte Esbjerg op på 31 point på fjerdepladsen, og da Vejle ude tabte 0-1 til Fremad Amager fra den tunge ende, har Esbjerg efter to sejre i træk blot fire point op til Vejle på førstepladsen.Også Vendsyssel, der ligger på andenpladsen tabte, da Viborg hentede sin anden sejr i træk med 2-0 hjemme. Sejren betyder, at Viborg efter en dårlig start på livet i 1. division nåede op på 28 point på femtepladsen/ ritzau/.

Tre mænd i begyndelsen af 20' erne blev fredag kendt skyldige i drabsforsøg af Københavns Byret.De forsøgte sidste sommer at dræbe fem personer ved et skyderi foran en Riccos Kaffebar.De fem personer sad en søndag aften i slutningen af juli foran kaffebaren, der ligger i Holmbladsgade på Amager.Her blev der skudt mindst 12 gange mod gruppen. Tre personer undveg de mange skud, mens to blev ramt af henholdsvis tre og fem skud.Begge overlevede.Skyderiet skete ifølge politiet i forbindelse med et bandeopgør.Mændene er også kendt skyldige i hærværk og overtrædelse af våbenloven.Retssagen fortsætter mandag, hvor retten efter planen vil afsige dom/ ritzau/.

Straksdom: Et forældrepar på Amager fik sig mandag formiddag noget af en ubehagelig overraskelse. Deres baby lå uden for i en barnevogn og sov, da parret pludselig kunne høre på babyalarmen, at der var noget, der ikke var, som det skulle være. En 23-årig kvinde fra Rumænien forsøgte at stjæle barnevognen, men faderen fik indhentet kvinden. Det skriver Ekstra Bladet. Den 23-årige blev tilbageholdt, inden politiet kom og anholdt hende.Den rumænske kvinde var sammen med en anden kvinde, men hun nåede at slippe væk. Politiken skriver, at retten tirsdag idømte kvinden 20 dages fængsel og en udvisning af Danmark i seks år/ ritzau/.

Den danske angriber Mads Junker lægger støvlerne på hylden.Han spiller sin ligakamp nummer 402, da KV Mechelen vinder 2-0 hjemme over Cercle Brugge KSV. Karrieren slutter på fremragende vis, da netop Junker scorer begge mål.Den første kasse er karrierens ligamål nummer 150.Danskeren har fået syv A-landsholdskampe, hvor det er blevet til et enkelt mål i en venskabskamp hjemme i Parken mod Tyskland. Med scoringen fik han udlignet til 2-2 i slutminutterne.Junker spillede for Fremad Amager, Brøndby, Ølstykke og FC Nordsjælland i Danmark, imens det blev til spilletid i Vitesse, Roda, Mechelen og Delhi Dynamos i udlandet.Sådan gik det: Den tidligere angriber er i dag ekspertkommentator for Discovery Networks, som blandt andet har Canal 9 og 6' eren.
DET SKETE... I DAG FOR 3 ÅR SIDEN.
Musik: Det danske band Gangway, som blev dannet i 1980' erne, samles igen. Det sker til en koncert i DR Koncerthuset i Ørestaden på Amager.»Der er gået næsten 20 år, siden vi spillede sammen sidst. Vi har mødtes en gang imellem i den mellemliggende tid, men aldrig talt om at gendanne bandet. Først sidste år begyndte vi at tale om muligheden for at samles igen og tage ud at spille de gamle sange og prøve at skrive nogle nye. Alle syntes, det var en god idé. Så det er det, vi gør,« fortæller Henrik Balling fra Gangway.Bandet huskes for numre som "My Girl And Me", og koncerten foregår den 6. oktober. schol.

Rockerklubben Bullshit fra Amager vil være de fleste ældre læsere bekendt.Klubben eksisterede fra 1979, og til de nedlagde sig selv i 1987.I den mellemliggende tid var klubben involveret i en voldsom rockerkrig, hvor modstanderne var Hells Angels samt støtteklubber.Da krigen var færdig, var otte Bullshit-medlemmer dræbt, mens en enkelt rocker fra modstandersiden havde mistet livet.Blandt de dræbte var Bullshit-præsidenten, Henning ' Makrel' Norbert Knudsen, og Anker ' Høvding' Walther Markus, og selv om de var flere end modstanderne, så var Bullshit-rockerne ikke klar til at gå lige så langt som Hells Angels, når det kom til konfrontationer. Derfor tabte Bullshit den første danske rockerkrig.Bogens styrke ligger i fortællingen om årene op til, at klubben blev dannet, og frem til likvideringen af Henning ' Makrel' Norbert Knudsen.Bogen er levende fortalt, og den bygger på et omfattende kildemateriale. Rockernes kriminalitet er behørigt dækket. Den synes i øvrigt ikke synderligt omfangsrig set i forhold til nutidens ligesindede.Et ankepunkt er, at bogen indimellem fremstår en anelse for familie-agtig. For retteligt havde Bullshit mange fjender ud over Hells Angels. Både på Christiania og over for andre subkulturer var de ekstremt voldelige og afstumpede. Dette nævnes ikke i bogen.Men det ændrer ikke ved, at bogen er både velskrevet og velresearchet.Og med denne bog har rockerne fra Amager langt om længe fået deres efterskrift, hvilket egentlig er på sin plads. For på godt og ondt er de del af den københavnske lokalhistorie, hvorfor de fortjener en plads i historieskrivningen.Sune Fischer.

Martin Hayhurst Appel, Amager Boulevard 101, København: Hører it-teknologi til i klasseværelset? Ifølge mange medarbejdere i Google og lignende virksomheder er svaret overraskende nej.De sender deres børn i Rudolph Steiner-inspirerede skoler, hvor teknologi er bandlyst indtil 12-års alderen. Argumentet er, at teknologi trods alt er et redskab, hvis indførelse sagtens kan udskydes. At udvikle børns kreativitet, sanser og motorik er langt vigtigere.I P1' s ' Harddisken' 7.6.2013 blev det bevidste og noget overraskende fravalg af teknologi belyst i et glimrende indslag.

Vejle og Vendsyssel spillede 1-1, da de to hold i går stod over for hinanden i Hjørring om førstepladsen i 1. division.Værterne tog føringen 10 minutter før pausen, da Mikael Anderson fra kanten af straffesparksfeltet bragede et langskud ind i gæsternes mål.Vejle slog tilbage ved Mads Greve på en indøvet frisparkskombination, hvor bolden blev spillet fladt ind i feltet Vejle topper fortsat tabellen med 17 point, mens Vendsyssel med 15 point blev puffet ned på tredjepladsen af Thisted, der vandt 2-0 hos Fremad Amager. Thisted har 16 point./Ritzau/

En af de afgørende forudsætninger for, at Danmarks røde dagblad fortsat kan udkomme, er, at der årligt indsamles 1.200.000 kroner til Arbejderens Støttefond.I løbet af årets første tre måneder er der indsamlet lige knap en kvart million til Arbejderens Støttefond, helt præcist 245.570 kroner, et rigtig flot resultat.Marts måned bød på en bevilling på 10.000 kroner fra Enhedslisten Bornholm og én på 500 kroner fra Enhedslisten Hillerød. Derudover holdt venner af Arbejderen en støttefest i Slagelse, hvor der blev indsamlet 2.480 kroner.Flere støttearrangementer er på trapperne. Der er åbent for tilmelding til en aften om Zimbabwe hos Arbejderen i København den 26.april og forårsfrokost i Roskilde den 26. maj. Snart følger indbydelsen til forårsfrokost på Amager den 25.maj - se under arrangmenter på arbejderen.dk.Du kan også støtte Danmarks røde dagblad med et bidrag til støttefondens konto i Arbejdernes Landsbank: reg. nr. 5361, kontonr.0249087. Ønsker du at give et fast månedligt bidrag, kan du kontakte abonnementsafdelingen: abo@arbejderen.dk.Indsamlet til Arbejderens Støttefond i marts 2017Læserbidrag 8.498 kr.Enhedslisten Bornholm 10.000 kr.Enhedslisten Hillerød 500 kr.Støttefest i Slagelse 2.480 kr.Kommunistisk Parti Amager 1.200 kr.Kommunistisk Parti Nørrebro 1.275 kr.Kommunistisk Parti København Nord 3.179 kr.Kommunistisk Parti København Syd 14.300 kr.Kommunistisk Parti Vestsjælland 3.800 kr.Kommunistisk Parti Storstrøm 1.400 kr.Kommunistisk Parti Syddanmark 400 kr.Kommunistisk Parti Midtjylland 5.550 kr.Kommunistisk Parti Randers 300 kr.Kommunistisk Parti Nordjylland 950 kr.Andet 1.412 kr.I alt 55.244 kr.
STØT ARBEJDEREN Med godt 55.000 kroner i marts runder årets indsamling til Arbejderen flotte 245.000 kroner. Der er støttearrangement 26. april i København og 26. maj i Roskilde.
Niels Klim i Hjørring  Det er umagen værd at tage til Hjørring. 

Museet Ragnarock i Roskilde er ikke det første rockmuseum herhjemme, som vi skrev på forsiden torsdag 18.5. Det åbnede i foråret 2016, men allerede siden september 2014 har man kunnet besøge Memory Lane Rockmuseum på Fuglsøcentret på Djursland. Museet har ligesom Ragnarock fokus på musik og ungdomsliv siden 1950' erne.Espergærde skoledistrikt var blevet udstyret med en rektor på side 9 i 1. sektion tirsdag 16.5., men rektorer finder man på gymnasier og videregående uddannelser.Vi mente skoleleder.Den japanske kejser Akihitos barnebarn Mako »vil opgive sine adelige titler«, skrev vi i går på denne side. Det kan ikke gøre det: Det er prinsessetitlen, hun vil opgive.Det er 19 republikanere, der skal gå med demokraterne i Senatet, hvis der skal være flertal for at afsætte præsident Trump ved en eventuel rigsretssag - på side 9 i 1. sektion torsdag 18.5. skrev vi 15 - og gentog det ovenikøbet i et fremhævet citat.Også Københavns geografikan åbenbart volde os vanskeligheder: Skuespilleren Peter Plaugborg »drikker sin kaffe på Islands Brygge, men selv bor han på Amager«, forklarede vi i går på side 6 i Ibyen.Islands Brygge ligger på Amager.Vi havde bortgiftet Miss Marple på tv-siderne søndag 14.5., hvor vi frejdigt omtalte hende som »Mrs. Marple«. Good heavens! Politiken korrigerer fejl og misforståelser hurtigst muligt. Henvendelse med angivelse af dato og side bedes rettet til Læsernes Redaktør på mail: fejl. fakta@pol.dk eller på telefon 33 47 23 26 mandag til fredag kl. 10.30-12.30, torsdag dog 12-14.

I går øgede topholdet sit forspring ned til Skive på andenpladsen i 1. division, da Hobro vandt 2-0 hjemme over bundproppen AB, mens Skive samtidig tabte med 0-2 ude til Fredericia.Dermed har Hobro seks point ned til Skive inden sæsonens sidste syv kampe.Det var angriberen Anders Holvad, som efter 68 minutter fik sendt Hobro på sejrskurs, da han udnyttede lidt forvirring foran mål til at sende bolden i det lange hjørne. I overtiden blev det 2-0 ved Pål Kirkevold.Da var Skive allerede bagud i Fredericia.I første halvleg havde Morten Beck bragt Fredericia foran på et kraftfuldt hovedstød, mens Mathias Hebo Rasmussen øgede til 2-0 i anden halvleg. For at gøre nederlaget endnu værre for Skive vandt alle konkurrenterne i topstriden gårsdagens kamp.Vendsyssel FF vandt 2-1 over Fremad Amager på udebane. Nordjyderne kom foran efter knap en times spil ved Thomas Dalgaard, men.blev kort efter reduceret til 10 mand.Fremad Amager udlignede via hjørnespark efter 85 minutter, men to minutter inde i dommerens overtid sørgede Ninos Gouriye for tre point til Vendsyssel, da han tordnede bolden fladt i mål.Roskilde vandt 2-1 ude over Næstved, og FC Helsingør sikrede sig med to scoringer i de sidste fem minutter en 2-0-sejr ude over HB Køge. / ritzau/ Det lugter mere og mere af en direkte tilbagevenden til Alka Superligaen for Hobro IK.
1. DIVISION.
Steven Van Zandt, også kendt som Little Steven, spiller sammen med The Disciples of Soul en Bruce Springsteenfeststemt rock'n'soul-koncert onsdag d. 7. juni i Amager Bio.Guitarist i Bruce Springsteens E Street Band og skuespiller i kultserierne ' The Sopranos' og ' Lillyhammer', producer, sangskriver og radio-dj - kært barn har mange navne, og Little Steven har mange talenter.Det er ved at være 25 år siden, at Little Steven and The Disciples of Soul var i Danmark sidst. Nu stiller Steven op med ikke mindre end 15 håndplukkede musikere på scenen i Amager Bio.Koncerten bliver en buket af New Jersey-party rock, rhythm &amp; blues og Stax-inspireret soul.Nyt album på vejKoncerten varmer op til det nye album fra Little Steven som eftersigende udkommer til september.Materialet er allerede indspillet, og singlen ' Saint Valentine's Day' giver en god idé om, hvad man kan forvente sig af pladen.Det kommende album består af Little Stevens egne fortolkninger af sange, som han har skrevet for andre. Ifølge Steven selv vil albummet i tillæg fra eget materiale indeholde to sange fra Etta James' og James Browns fyldige bagkataloger.Ligesom alle tidligere udgivelser af Little Steven vil disse blive remastered og gjort tilgængelige i tiden fremover.

J eg er indfødt københavner i en by præget af tilflyttere, så måske er det hjemmefødningens snæversyn, der gør, at jeg betragter vores hovedstad som den smukkeste i Europa, måske i hele verden. I mine øjne lyser intet smukkere end kirsebærtræerne i Nordvest, ingen julepynt er flottere end den, der hænger over Østerbro.Men mest af alt elsker jeg Amager eller »lorteøen«, som vi så folkeligt har kaldt den.Med tiden er den gamle dame tilmed begyndt at knejse med nakken. Bjarke Ingels har forvandlet forbrændingsanlægget til en arkitekttegnet skibakke, gamle værksteder på Prags Boulevard er blevet til nye gallerier, og selv på Holmbladsgade sælges der gourmetpizza og økologisk vin.Alle de små territoriale markeringer, som hipstergenerationens åbne pengepung trækker gennem byen, er også tydelige her.Men tag ikke fejl.Amager er stadig Amager. Vi praler af at huse hovedstadens første byggeri af gasbeton, og her er en stor rest af dem, som man sociologisk benævner »hjemskaberne«. Det er segmentet for de umoderne, dem, der holder af ro og orden og perlegrus i indkørslen. Som journalisten Pernille Steensgaard skrev i bogen »Københavnerne«, skal du ikke stå mange minutter på Amagerbrogade, før en rest af det gamle, upolerede og rapkæftede København kommer gående i skikkelse af en kvinde.Med bred kæft og et ordforråd, der får den bedste til at rødme. Vi er også glade for silikone herude og for spray tan og tandsmykker.»Og hvad er der egentlig galt med en kamphund,« som min genbo spørger.Han siger tingene, som de er. Det er ikke kønt, men det er godt ment.Trods de glasklare cafeer og bydelens nye liv er vi enige om, at Amager har brug for mere kærlighed, end vi kan give. Design og nye, dyre ejerlejligheder gør det ikke alene.Her er tydelige problemer med integrationen, Amagerbro Station er uhyggelig efter mørketid, og mod min vilje går datteren i privatskole - det kommunale alternativ var til at få mareridt af. På den måde er Amager også et billede på det København, vi er del af. I høj grad fotogen og turistvenlig, men også lidt forsømt og forslået. Der er mange opgaver at løse, meget at gribe fat i. Min genbo ryster på hovedet. Han er rød som en postkasse og glæder sig over, at venstrefløjen fik 73,7 procent af stemmerne ved kommunalvalget. Man han synes ikke, at de virker arbejdsivrige nok derinde på Rådhuset.»Hvorfor har de ikke fordelt de borgmesterposter,« spørger han mig.»Hvorfor slås de ikke om at tage ansvar for de tunge poster som Beskæftigelse og Integration? Og hvorfor er Enhedslisten de eneste, der har sat sig på en post - nemlig Teknik og Miljø?« Jeg foreslår forsigtigt, at det måske er politisk sindighed, der ligger bag. Men jeg ved det ikke. Det kan genboen ikke bruge til noget. »Kom nu ind i kampen,« som han siger om de folkevalgte.»Ellers får I et los bagi.« Det er ikke kønt, men han mener det godt. Det hele kommer af kærlighed til vores fejlfyldte og fantastiske by. Vi håber begge, at de deler det inde på Rådhuset.København har brug for det.»På den måde er Amager også et billede på det København, vi er del af. I høj grad fotogen og turistvenlig, men også lidt forsømt og forslået.«.

Slaget om Amager Fælled og færdiggørelsen af Ørestad tegner til at blive en central del af valgkampen i København frem mod 21. november. Aktivister og naturelskere protesterer voldsomt over opførelsen af 2.500 nye boliger på et seks hektar stort område af fælleden. De støttes af venstrefløjen og de Radikale på Københavns Rådhus, som har bebudet, at de vil droppe byggeriet, hvis de fire partier får flertal efter valget.Hvis det sker, er det ikke alene et brud på en gammel politisk aftale om Ørestad, hvor salget af grundene i bydelen skal finansiere den københavnsk metro. Det er også et meget uheldigt signal om, at udviklingen og udbygningnen af København har snævre grænser i det røde bystyre.København vokser med omkring 10.000 indbyggere om året. Der er fortsat muligheder for at udbygge havnearealerne ved Nordhavn og andre steder, men på lidt længere sigt er mulighederne begrænset. Hvis man på et kort sætter nålen af en passer ned på Rådhuspladsen i København og tegner en cirkel med en radius på fem-ti kilometer for at finde ud af, hvor København kan udvides i de kommende årtier, så springer ét område i øjnene - og det er Amager Fælled, Kalvebod Fælled og hele det vestlige Amager. Et meget stort ubebygget fredet naturområde tæt på Københavns centrum.Med opførelsen af Ørestad og de boliger, som striden nu står om, er der taget en lille kile af Amager Fælled til en helt ny bydel. Resten blev fredet i forbindelse med aftalen om Ørestad.Nu lover overborgmester Frank Jensen (S), at der ikke bliver bygget eller gravet yderligere på fælleden, mens han er overborgmester.En melding, der mest er møntet på at skaffe grønne stemmer til kommunalvalget. En kommende omfartsvej i forlængelse af en eventuel havnetunnel skal ifølge Frank Jensen bores under fælleden. En bekostelig affære, må man forudse.Konsekvensen af fredningen og Frank Jensens løfte er, at det bliver sværere for kommende generationer og almindelige mennesker at bo forholdsvis centralt i København. Det er hverken særlig socialt, solidarisk, retfærdigt eller hvad socialdemokrater ellers plejer at smykke sig med af moralske standarder.For knap ti år siden lykkedes det aktivister hjulpet på vej af SF at forhindre opførelsen af et enestående arkitektonisk boligbyggeri på Kløvermarken i den anden ende af Amager. De højtråbende indbyggere på Amager og deres grønne venner, som formentlig også er imod at man bygger højhuse i hovedstadskommunen, opfatter København som en lukket fest, hvor ingen andre skal have lov at komme ind.København skal passe på sine rekreative områder og fortsat være en grøn by. Det er de fleste enige om. Men København er også en storby, en hovedstad, som skal have mulighed for at ekspandere og gøre plads til alle, der gerne vil bo der. Det kan sagtens ske i respekt for de naturområder, som mange holder af. Moderne storbymennesker vil helst bo midt i byen og ude på landet samtidig. Det er svært at forene og har desværre en tendens til at kamme over i en hysterisk fundamentalisme, når kampen om en byggeplads få kilometer fra Rådhuspladsen kommer til at handle om sjældne planter og fredede frøer.tj@berlingske.dk jwe@berlingske.dk De højtråbende indbyggere og deres grønne venner opfatter København som en lukket fest.
LEDER.
En planlagt flytning af et stort og omstridt psykiatrisk bosted ejet af Københavns Kommune - det tidligere Ringbo i Birkerød, hvor en ansat blev dræbt for tre år siden - er løbet ind i en stribe vanskeligheder og er stærkt forsinket.Beboere i den ene af de tre afdelinger på bostedet, som ud over psykiatrisk sygdom også kæmper med misbrug, skulle være flyttet til et nybyggeri på Robert Jacobsens Vej i Ørestad på Amager.Men den flygtning er nu opgivet.De skal i stedet spredes på et par mindre bosteder, men det er endnu ikke afgjort hvor.Københavns Kommune angiver som årsag, at naboerne i Ørestad har været utrygge ved at skulle bo dør om dør med 50 meget psykisk syge personer med misbrugsproblemer, som der ellers var planer om.To andre afdelinger af Ringbo-komplekset - for beboere uden misbrug - skulle desuden spredes til andre adresser, men det er også udskudt.Borgercenterchef Jan Jensen fra socialforvaltningen erkender i et interview med Politiken, at det ikke længere er en god idé at have så mange mennesker med sindslidelse og misbrug på samme institution, som der var lagt op til på den nye boinstitution på Amager, der skulle erstatte den nuværende boafdeling i Birkrød.Netop det har Socialtilsyn Hovedstaden også rejst som et problem i en ny tilsynsrapport, hvor tilsynet udtrykker stærk bekymring over den manglende kvalitet i behandlingen på stedet.Jan Jensen, i løbet af 2016 har halvdelen af medarbejderne på afdelingen i Birkerød for misbrugende psykisk syge sagt op. Hvad er der galt? »Det er selvfølgelig ikke tilfredsstillende.Blandt andet har det i en årrække været planen, at bostedet skulle flytte til Amager, men socialforvaltningen har valgt at lytte til den kritik, der kom fra lokalområdet.Der blev udtrykt bekymring for naboskabet til borgere med sindslidelser og misbrug. Vi overvejer nu, om et botilbud til 50 beboere med denne pro-fil i stedet for den planlagte udflytning til Amager bør tilrettelægges i mindre specialiserede enheder. Dermed kan vi i højere grad målrette medarbejdernes kompetencer.Den langvarige usikkerhed om arbejdspladsens beliggenhed har uden tvivl fået mange til at skifte job«, svarer Jan Jensen i interviewet, som har ønsket, at det skal foregå skriftligt.Hvor alvorligt tager I socialtilsynets bekymring? »Bostedets fortsatte placering i det tidligere Ringbo har været en midlertidig løsning, mens vi ventede på at få det nye byggeri på plads. Det har betydet, at beboere og personale har skullet fungere i utidssvarende bygninger, og derfor er vi alle meget ærgerlige over, at udflytningen til Amager måtte aflyses«. Politiet tilkaldes til bostedet flere gange om ugen - hvor slemt er det? »Det er desværre ikke unormalt på åbne bosteder for sindslidende, at der er konflikter imellem beboerne - især når der også er et udbredt misbrug. Medarbejderne gør, hvad de kan, for at konfliktnedtrappe i de situationer, som de ser, men der sker også sammenstød på beboernes private værelser, hvor medarbejderen ikke er til stede. Derfor er medarbejderne også meget optagede af at lære beboerne selv at håndtere konflikter på en ordentlig måde. Vi forventer, at opdelingen i to mindre enheder også vil sænke konfliktniveauet mærkbart«. Der foregår ifølge ledelsen ingen misbrugsbehandling i botilbuddet. Er det forsvarligt? »Det er rigtigt, at selve behandlingen for misbrug ikke foregår på bostedet, men i et kommunalt-regionalt samarbejde.Der har længe været usikkerhed om, hvor ansvaret for misbrugsbehandlingen lå placeret - hos kommunerne eller i psykiatrien i regionerne. Det er nu fastsat, at det ligger hos os, og derfor har vi nu besluttet at afsætte ekstra ressourcer, hvor en medarbejder med erfaring fra misbrugsområdet samt en sygeplejerske vil være på botilbuddet over en længere periode.Der er også indgået en samarbejdsaftale med det kommunal-regionale misbrugsprojekt for at kompetenceudvikle medarbejderne. Og det er besluttet, at de beboere, der ikke kan eller ønsker at modtage misbrugsbehandling i kommunens behandlingsenheder i København, vil kunne modtage behandling på botilbuddet«. Skal der tilføres flere ressourcer? »Der er allerede tilført flere ressourcer ved et flyverteam og et tværsektorielt team i samarbejde med regionen. Den personalemæssige normering svarer til behovet for de 40 beboere. Lige nu er der stillinger vakante, som besættes snarest muligt. Dertil kommer ansættelsen af en ekstra leder«. Kan den nuværende ledelse magte det? »I forlængelse af beslutningen om ikke at flytte målgruppen til det planlagte nybyggede tilbud på Amager har vi valgt at ansætte yderligere en leder. Jeg har fuld tillid til, at de nu to ledere både kan løfte den daglige drift og fagligheden samt være med til at give medarbejdergruppen de nødvendige kompetencer til arbejdet med denne særlige gruppe sindslidende med et misbrug oveni«. Der bliver solgt stoffer på bostedet, og nogle af beboerne har stofgæld. Hvad gør I? »Det er et udbredt problem på landets socialpsykiatriske bosteder, at omkring en tredjedel af de sindslidende også har et misbrug af stoffer og alkohol. Vi gør en indsats for at motivere beboerne til at gå i misbrugsbehandling. Vi har derfor også et tæt samarbejde med politiet for at mindske handel med stoffer i området.Københavns Kommune har længe efterlyst en ny type tilbud til de sygeste borgere, hvor man reelt har mulighed for at lukke pusherne ude, og vi håber, at Christiansborg snart når til enighed«.flemming.christiansen@pol.dk Jeg har fuld tillid til, at de nu to ledere både kan løfte den daglige drift og fagligheden samt være med til at give medarbejdergruppen de nødvendige kompetencer til arbejdet Jan Jensen, socialforvaltningen.Fakta: FAKTA RINGBOI 2008 bragte DR en dokumentar, som ved hjælp af skjult kamera satte fokus på fejlmedicinering på bostedet Ringbo.I december 2013 blev en kvindelig ansat fundet død af knivstik, og en 72-årig beboer erkendte drab.I 2014 besluttede Københavns Kommune at lukke Ringbo, splitte det op i tre og flytte de misbrugende beboere til nyt byggeri på Amager.Kommunen erkendte også massive narkoproblemer på Ringbo.Sidste år lå en kvindelig beboer død i to døgn, før dødsfaldet blev opdaget. Og et nyt knivoverfald, hvor en beboer gik løs på to medarbejdere.Der skete kun mindre snitskader.Fejl og Fakta: 28.03.2017Det tidligere Ringbo ligger i Bagsværd vi havde placeret bostedet i Birkerød påside 6 i 1. sektion i går.
Årelange problemer for svært psykisk syge på bosted får Københavns Kommune til at fordoble ledelsen - og kigge efter nye steder at flytte bostedet hen.
For et par år siden ønskede jeg mig et sommerhus. Det fik jeg aldrig, og det var vist meget godt, for bare tanken om at skulle rense tagrender, betale en ny varmepumpe, male vinduer og fælde træer gør mig helt træt.Men vi fik i stedet en lille nyttehave på Amager, hvor vi de seneste par somre har dyrket grøntsager, holdt liv i et drivhus og grinet af, hvor elendige vi er til haveliv, og samtidig været uendeligt benovede over, hvor stort et mirakel det igen og igen føles som, når man sår et frø og pludselig ser en plante komme op. Hvor vasket man bliver i hjernen, når man går en eftermiddag og luer og ikke kan tjekke sin telefon eller gøre ret meget andet end at se på spirer og tænke »du skal dø, og du må leve« og forundres over, hvor sejlivet skvalderkål er.Det er ret fantastisk at opleve og en kæmpe gave, men hvad der også er en gave, er, at haven ligger på Amager. Vi cykler derud. Oftest med mig siddende forrest i ladcyklen, og vi snakker, mens vi kører. Om de mange cykler, der står på Vesterbro og dør - jo tættere på en bar, desto flere forladte cykler. Om altaner, som er fyldte med blomster, huse, der gror planter op ad.Så hen over Dybbølsbro, turen ned af Cykelslangen, som jeg stadig elsker, fordi der er noget fascinerende over at cykle på en høj bro Cykelbroen hen over havnen, synet af den elskede bys tårne, et par hundrede meter på Islands Brygge, før vi rammer Fælleden.Jeg kendte ikke Amager Fælled, før vi fik den have. Jeg har boet på Nørrebro de fleste år, jeg har boet i København, og jeg troede lidt, at det var en tilgroet losseplads, hvor man blev slået ihjel, når man gik ud for at se på fugle. Jeg troede, der var grimt, fladt, kedeligt.Men de første ture derud var en kæmpe overraskelse. Amager Fælled er en juvel, der ligger og glimter grønt midt i byen. Det er ikke en nydelig park som Fælledparken, ikke en rigtig skov, ikke en friseret yndighed som Dyrehaven. Det er en underlig hybrid af det hele. Både ordentligt og uordentligt.Med små stier, der bugter sig mellem træerne, hvor man kan blive væk, en sø med en gangbro, man kan gå ud på, brede grusstier, som folk løber og cykler på. Her er køer inde bag et hegn, en bæk, der bugter sig. Der er duften, som minder om at cykle til stranden en sommerdag i det sommerhus, vi aldrig fik, og der er fornemmelsen af at blive omsluttet af grønhed og friske blade i forsommeren. Der er blomstrende tjørn, der dufter, brændenælder, hyld og mirabeller.I et hjørne flyver de med modelfly, i et andet spiller børnene rollespil. I den ene ende tårner Bella Sky sig op, i den anden står byens tårne i profil, og jeg tænker så tit på, hvor fint det må være at opleve for første gang som turist og se kontrasterne.Bade i havnen, spise på Noma, ligge på græsset på Fælleden, gå i Operaen.Et lille hjørne natur midt i byen. Et pust af fred og ro. Et sted, man kan trække vejret dybt og blive lillebitte og kæmpestor, fordi man bare er en del af naturen, selv som kød, krop og menneske. Den er en kæmpe gave til alle os, der allerede kommer på Fælleden.Og til dem, der ikke har opdaget den endnu.Tag på tur.Jeg kendte ikke Amager Fælled, før vi fik den have. [] Jeg troede, der var grimt, fladt, kedeligt.
Selv en lille have gør stor nytte.
Min søster og jeg kommer prustende ud til det turkis badeanlæg på nordspidsen af Amager Strandpark. Vi har trænet intervaller lørdag aften i industriferien, hvor den glødende sommersol har lokket en folkevandring af glade strandgæster til området.Vi lunter ud på landgangsbroen ved Helgoland Badeanstalt og smider straks vores fugtige løbetøj for dernæst at lade os sænke ned i det salte havvand.»Fy for...«, udbryder min søster, da hun mærker det 17 grader varme vand om sin overophedede krop. Men hun dykker hurtigt under igen, for vinden rusker godt i den lune luft, og det firkantede fællesbassin yder ikke meget læ over overfladen. Så gør det ikke så meget, at vandtemperaturen ikke helt er toppet endnu.Trods trængslen i Amager Strandpark giver Helgolands badeanlæg dejlig ro til at svømme, sidde med en bog i hjørnet, nippe til jordbær, skåle i vin, lege med fi-skenet, kigge på måger - eller hvad de øvrige besøgende ellers fordriver tiden med.Her er plads til både at være privat og mænge sig med alle vandhundene, hvis man benytter den trappeformede tribune vendt ind mod selve strandkanten.Smart tænkt!.600 pæle i vandetHelgoland åbnede ved Svanemøllebugten for over 100 år siden, men blev senere flyttet til Amager og revet ned, inden badeanstalten blev genopført på sin nuværende placering for snart 10 år siden.Tidligere på året var Helgoland, der fik navn efter et stort søslag i Nordsøen i 1864, midtpunkt i en intens debat om adgangen til de særskilte svømmeafsnit for kvinder og mænd. Her må man nemlig bade nøgen som det eneste sted i København, men en aftale mellem Helgolands vinterbadeklub, Det Kolde Gys, og kommunen betød, at sommergæster fremover skulle betale et gebyr på 1.400 kroner for at svømme med numsen bar.Den går dog ikke i et kommunalt badeanlæg, lød kritikken, og i sidste måned vedtog kultur-og fritidsudvalget, at det atter skal være gratis for offentligheden, heriblandt nudister, at benytte badeanstalten i sommermånederne fra kl.10 til 18.Selve anlægget står flot på mere end 600 pæle i vandet, og de mange trappestiger gør det nemt at hoppe i og komme op igen. Desuden er det genialt, at man kan svømme rundt under pælene - direkte ud i Øresund. Og manner, hvor er det lækkert at plaske i vandet ved Amager Strandpark og kunne kigge i alle retninger - på havvindmøllerne ude i Sundet, passagerflyene, der kommer svævende ind mod Kastrup, de hippe højhuse lige ved Øresund Metro og det kombinerede forbrændingsanlæg og fritidsmekka Amager Bakke.Efter en kølig dukkert hopper min søster og jeg i løbeskoene igen og lunter videre, mens grill-os og havblæst gør os selskab ind mod byen.ibyen@pol.dk Fakta: KORT SAGT om HelgolandLækkerhed: Klart og rent vand Klientel: Par, solosvømmere, nudister, familier osv. nyder godt af det 3.000 m2 store badeanlæg, som består af tre afdelinger - en til mænd, en til kvinder og et fællesbassin Solbadning: På dækket og trappetribunen er der masser af plads til solbadning Svømmeplads: Hele Øresund ligger og venter, men inden for bassinet og på stykket mellem tribunen og strandkanten kan man både soppe og svømme.X-factor: En lille badelift i hjørnet af fællesbassinet gør det muligt for h andikappede og folk i kørestol at blive hejst ned i vandet. For at bruge den skal man henvende sig til en af livredderne.Åbent: 1. maj-31. aug. er der åbent døgnet rundt. 23. juni-31. aug. er der livredderbemandet kl. 10-18.
Der er plads til at være privat og bade med numsen bar på Helgoland Badeanstalt.
Vi sidder på caféen og leger en af den slags lege, der skal få eftermiddagen til at glide nemmere ned. Alle kan være med. Den hedder: Hvad skræmmer dig mest? Syge børn, siger min veninde. Jeg supplerer med sultkatastrofer og andre ting, vi formentlig aldrig kommer til at opleve.Og så er det, hun bryder ind. En fremmed kvinde med lavt pandehår og alvorligt blik, læner sig ind over bordet og siger ordene: »Byggeriet på Amager Fælled«. Det er noget af det værste, der er sket for hovedstaden endnu, skal vi forstå. Det er en katastrofe for en række dyre-og plantearter. En katastrofe for demokratiet. Jeg fremmumler, at det netop var en demokratisk beslutningsproces, der førte til, at vi fik en københavnsk metro, og at den blev finansieret via et frasalg af grunde på netop Amager Fælled. Det blev hverken hemmeligholdt eller fortiet. Længere når jeg ikke, før pandehåret hadefuldt spørger, om jeg er »en af dem, der vil nedslagte Amager Fælled«. Det mener jeg egentlig ikke. at jeg er, men samtalen er slut. Kvinden har rejst sig og lader mig sidde tilbage som ond, kapitalistisk bregnehader.Sjældent har jeg oplevet en mere polariseret debat end den, der verserer om det planlagte byggeri på seks procent af Amager Fælled. Enten er man, for eller også er man imod. Er man en af dem, der tør påpege, at de to milliarder kroner, som Københavns Kommune får i kassen via grundsalget, ellers skal findes et andet sted, er man barnlig eller kynisk eller nazist.Måske alle tre dele. Selv støttesinglen fra »Amager Fælleds venner« kører på alle de forslidte fraser, når »byens hav af sten« bliver holdt op imod »den sidste blomst«. Min datter går til ridning på fælleden, og da vi boede i en alt for dyr lejlighed på Bryggen, var det netop områdets natur, der gjorde, at jeg betalte min ekstreme husleje med en vis glæde. Jeg er den største fan af området. Men hvis ikke vi sælger grundene, skal pengene findes et andet sted. Skal vi lukke halvdelen af kommunens skoler (ét års budget: 4,4 mia. kr.) eller smække døren for lidt under halvdelen på plejehjemmene (ét års udgift: 4,8 mia. kr.)? Hvis det sker, håber jeg, at der bliver lavet kampagner, der gør opmærksom på, at vi endnu engang forringer servicen for dem, der bor i byen.Men sådan er det ikke. Københavnernes protester er reserveret til naturen. Som træet på Enghave Plads, der blev elsket med insisterende påståelighed. Pyt med saneringer og ventetider og dårlig service.Det var det gamle, bogstavelig talt rådne kastanjetræ, der skulle reddes.Min pointe er, at metroen blev besluttet for 25 år siden, fordi vi gerne ville have en grønnere by. De nye boliger skal ligge på et mindre areal af fælleden. Og København kan ikke bare undlade at betale til metrobyggeriet.Det er ærgerligt, ja. Fælleden er smuk, bestemt. Men måske skulle vi lægge sørgebindet og snakke om, hvad der får fremtidens by til at hænge sammen. Være progressive i stedet for regressive. For min skyld kan vi stikke kastanjetræet lige op i vores egen selvgodhed. Det var ikke det ene træ, der gjorde hovedstaden bedre. Det gør til gengæld vores engagement, og det bør hyldes. Måske skal det ligefrem have sin egen støttesingle.»For min skyld kan vi stikke kastanjetræet lige op i vores egen selvgodhed.«.

En kritisk rapport, der advarede om et tæret rør, blev ved en fejl ikke håndteret rigtigt, og det medvirkede kraftigt til en livsfarlig eksplosion på Københavns største affaldsforbrændingsanlæg sidste måned.Eksplosionen kommer efter en periode med massive problemer for det prestigefyldte affaldsprojekt Amager Bakke, der har oplevet store forsinkelser og er truet af milliardunderskud, og ulykken forstærker presset på den udskældte affaldsdirektør Ulla Röttger.Ifølge Dan Fredskov, energichef i Amager Ressourcecenter (ARC), der står bag Amager Bakke, havde man ved en tidligere gennemgang af ovnene på kraftværket fundet et rør med begyndende tæring, der skulle have været skiftet. Det skete aldrig.I sidste måned sprang røret inde i en af værkets fire ovne og flænsede en seks meter lang og op til en halv meter bred revne i den ene ovn.250 grader varm damp blev sammen med støv og isoleringsmateriale blæst ud i hele ovnhallen.»Hvis en af vore medarbejdere havde stået lige der, kunne det have været fatalt.Men der var heldigvis ikke nogen. Uheldet skete på et tidspunkt, hvor der ikke var særlig mange mennesker i ovnhallen, og alle blev hurtigt evakueret,« forklarer Dan Fredskov.Som med en gammel bil ARC's adm. direktør, Ulla Röttger, har ikke haft mulighed for at stille op til interview.Men Dan Fredskov fastslår, at det var en ulykke, som aldrig burde være sket.Ved en inspektion af den nu ødelagte ovn tilbage i 2013 havde ARC konstateret, at det ene rør i ovnen var så tæret, at det skulle skiftes ud senest i sommeren 2016, da det ellers risikerede at sprænge på grund af det skoldhede vand, der konstant pumpes igennem under ekstremt tryk.Men på det tidspunkt var ARC i færd med at opføre Danmarks suverænt største affaldsforbrændingsanlæg, Amager Bakke på nabogrunden, der efter planen skulle have afløst det gamle værk i sommeren 2016.»Det er ligesom, når du skal have leveret en bil om seks måneder, så vurderer du, hvor meget du skal reparere på den gamle bil. Det var lidt det vi gjorde her. Men stadigvæk med fuld observation på sikkerhed af drift og arbejdsmiljø,« siger Dan Fredskov.Forsinkelse på forsinkelse Så var det, at tidsplanen skred.Esbjerg-virksomheden B&amp;W Vølund måtte melde den ene forsinkelse efter den anden ud på klargøringen af kedler og rør til Amager Bakke.Og så var det, at man kom til at forlægge eller glemme rapporten, der fastslog, at rørene i den ene ovn skulle udskiftes.»Jeg må lægge mig fladt ned og sige, at denne her rapport, der omhandler de her fire rør (hvoraf det ene sprang i kedlen, red.), den kom til at ligge et sted, hvor vi ikke så den, da vi sidste gang vurderede, hvad der skulle til af foranstaltninger for at forlænge driften af det gamle anlæg,« siger han.Ifølge Dan Fredskov var det en kombination af uheldige omstændigheder, der fik ovnen til at flække.»Under normale omstændigheder er en ovn designet til, at der kan gå hul i sådan et rør. Og at den damp, der bliver genereret, vil blive suget op igennem skorstenen, og hvis skorstenen ikke kan følge med, vil dampen presse baglæns op igennem det, som vi kalder affaldstragten og forsvinde uden problemer i områder uden mennesker,« forklarer han.Desværre var ovnen eller kedlen, som det hedder på fagsprog, her det svage led.En efterfølgende undersøgelse viste, at der var sjusket med svejsearbejdet i forbindelse med en ombygning af ovnen for mange år siden.Det var i den sammensvejsning, at ovnen revnede.jakob.j.martini@finans.dk niels.sandoe@finans.dk Det er ingen hemmelighed, at vi længe har været betænkelige ved på den måde, ARC er drevet på. Og nu føler jeg, at vi står ved en skillevej, hvor der må ske noget.Mette Annelie Rasmussen (R), medlem af Københavns Borgerrepræsentation.
Energichef på Københavns største affaldsforbrændingsanlæg fastslår, at man havde glemt at følge sine egne anbefalinger, som kunne have forhindret eksplosionen.
Det var bestemt ikke den valgkamp, Københavns overborgmester, socialdemokraten Frank Jensen, havde set frem til. Faktisk har han brugt en stor del af sin tid de seneste fire år på at profilere København som en grøn, bæredygtig storby med egne mål for CO2-udslip, indgreb mod dieselbiler og supercykelstier på kryds og tværs.Pludselig eksploderede en giftig grøn sag så mellem hænderne på ham og R ådhusets socialdemokrater - e n sag om et frimærke af en grund på Amager, som i sin yderste konsekvens kunne true det dominerende parti, som har siddet på magten og posten som overborgmester i København i over 100 år.De lokale protester mod at bygge 2.500 boliger på en bid af Amager Fælled - svarende til seks procent af arealethar stået på i mange år. Den slags kan man på Københavns R ådhus tillade sig at tage lidt let på, for v enstreorienterede »miljøfanatikere« er der altid. Og beslutningen om at opføre boligerne bygger på en 25 år gammel folketingsbeslutning om etablering af Ørestaden - pengene fra salget af grunden er allerede anvendt til M etroen. En metrostation står endda klar til at fragte de nye beboere til og fra de nye lejligheder.Så hvad kunne der være at komme efter?Svaret kom, da valgkampen op til kommunalvalget tirsdag 21.november satte ind. Da et muligt grønt flertal efter valget begyndte at manifestere sig i Borgerrepræsentationen, blev situationen straks mere alvorlig.Enhedslisten, SF, Alternativet og Radikale gav hinanden håndslag på, at det omstridte ørestadsbyggeri ikke ville blive til noget, såfremt de efter valget skulle gå hen og få flertal. Samtidig viste en Gallup-måling i Berlingske, at de københavnske vælgere sætter miljø og klima øverst på dagsordenen, og at det grønne flertal meget vel kan blive en realitet.De nye politiske muligheder for at få byggeriet standset fik aktivisterne til at vejre morgenluft over Fælleden, så flere kom til, og i løbet af få uger blev Amager Fælled stedet, man kom for at demonstrere mod bystyret og for at forsvare frøer, mus og sjældne planter.Underskrifter blev samlet ind, og facebooksiden hos Amager Fælledes Venner begyndte at gløde. Kunstnere og biologer trådte frem, og kokken Nikolaj Kirk råbte: »Hvor er du, Frank?« I et interview med Berlingske forklarede Kirk, at det ikke nytter, at vi vil redde alverdens orangutanger og regnskove, hvis ikke vi kan passe på alt det, vi selv har.Så hvad gør man som overborg mester? Alternativet meddelte, at partiet ønsker at stå frit og ikke nødvendigvis vil pege på Frank Jensen efter kommunalvalget.For h vad nu hvis et flertal med de borgerlige kunne finde på at pege på en radikal overborgmester? I et interview med TV 2 Lorry måtte en groggy og vred overborgmester forlade studiet midt i optagelserne.I flere aviser forsvarede Frank Jensen byggeriet, o g i Politiken garanterede han, at der ikke i hans tid som overborgmester vil blive bygget yderligere på den fredede del af Amager Fælled.Lige lidt hjalp det. Protesterne tog til, for n u begyndte også Venstre og de Konservative at røre på sig - m åske byggeriet alligevel skulle flyttes lidt.Og mandag kom så kovendingen fra Frank Jensen.Et udvalg skal nu undersøge en alternativ placering af de 2.500 boliger. Den opsigtsvækkende melding er blevet udlagt som en indrømmelse, m en måske den bare er et smart træk, der udskyder den endelige beslutning til efter kommunalvalget, når der er faldet mere ro over de politiske gemytter. A t nedsætte et udvalg, der kan sylte en sag til bedre tider, er i hvert fald en kendt metode for politikere i knibe. Den nye placering for byggeriet er ikke nær så optimal som den oprindelige - d en er placeret længere væk fra metrostationen, er ikke så stor, ligesom grunden er en opfyldt losseplads.Inden byggeriet eventuelt kan flyttes, skal Folketinget desuden ophæve fredningen af området, ligesom bygherren, PensionDanmark, skal tage stilling til, om selskabet overhovedet vil bygge på den nye grund, og om den i det hele taget stadig er de to milliarder kroner værd. Det skal også undersøges, om den nye grund kan piloteres, så man i det hele taget kan bygge på den.Så når udvalget engang er færdig med arbejdet, kan det meget vel vise sig, at det ikke kan lade sig gøre at flytte byggeriet, eller at omkostningerne ved dette er så store, at et flertal i B orgerrepræsentationen beslutter sig for alligevel at gennemføre de oprindelige planer.Alternativt står man med et hul i kassen på to milliarder kroner.Overborgmesterens opsigtsvækkende melding er blevet udlagt som en indrømmelse, men måske den bare er et smart træk.
ANALYSE.
Amager Fælled er sikret som et af byens vigtigste naturområder og rammen om store naturoplevelser for mange københavnere, men kampen om en fælled for mennesker eller for frøer fortsætter.Overborgmester Frank Jensen har den 22. august i Politiken tilkendegivet, at Ørestad Fælled Kvarter bliver det sidste, der bliver bygget på Amager Fælled, og en kommende Østreringvej vil blive bygget i en boret tunnel under fælleden. Fælledens værdi som rekreativt areal er ikke relateret til bevarelsen af en mindre strandeng med vild natur, forstået som nogle få arter af frøer og orkideer.Området har isoleret set begrænset betydning for større økosystemer eller de globale miljømæssige udfordringer, vi står over for.Hjørnet af fælleden, hvor strandengen ligger, benyttes i øvrigt af relativt få mennesker, sandsynligvis på grund af trafikstøjen fra Vejlands Allé. Når stadig flere københavnere cykler, går og opholder sig på fælleden, skyldes det de generelle naturværdier på fælleden, og at der er anlagt cykelstier og foretaget en systematisk naturplejeindsats med fjernelse af granater og krat samt udsættelse af dyr, der holder krat nede og skaber et interessant samspil mellem dyr og natur.Etablering af naturcenter med bål-og naturlegepladser samt shelters har ligeledes været med til at gøre fælleden til en ramme om store naturoplevelser for mange børnefamilier.Ørestad Fælled Kvarter, der tænkes bygget på et område, der indbefatter den tidligere strandeng, udgør under seks procent af fælledens areal og indeholder 25 procent almennyttige boliger, der er til at betale for almindelige mennesker.Det vil koste cirka to milliarder kroner af stoppe byggeriet, og det vil være et stort problem for By og Havn, der finansierer metrobyggeriet.Det nye Ørestad Fælled Kvarter er klimavenligt med bæredygtigt byggeri og en placering, hvor folk kan tage cykel eller metro på arbejde. Det er således en god idé at realisere byggeriet ud fra en klimapolitisk, transportpolitisk og boligpolitisk synsvinkel. Der er behov for en ny langsigtet plan for en fælled for folket. Planen kan eksempelvis indeholde en kommunal rideskole ved Ørestad Fælled Kvarter, så også børn fra familier med mindre indkomster kan komme ud at ride, eller en ny direkte cykelsti hen over fælleden fra Ørestaden til Bryggebroen, så endnu flere kan få glæde af det unikke naturområde, Amager Fælled udgør.

HAR TUDSER INGEN RETTIGHEDER?Nikolaj Kirk, kok og frøforkæmper, Amager: Det er så uendelig trist at være vidne til de mange overgreb på naturen, som vi ser i København i disse år. Det er, som om hver en kvadratcentimeter skal fyldes med stål, glas og beton på bekostning af de dyr og insekter, der i millioner af år har haft områderne som deres naturlige habitat. Vi har set, hvordan muldvarpenes naturlige gangsystemer er blevet udraderet af metroens boremaskiner, vi har oplevet, hvordan duerne har fået stadig strengere vilkår på Rådhuspladsen, hvor midlertidige arbejdsskure breder sig over de arealer, som duerne tidligere kunne benytte, når de skulle forrette deres nødtørft, ligesom mågerne har stadig sværere ved at finde det madaffald, der tidligere var deres spisekammer, fordi en kommunal forordning tvinger borgerne til at have låg på deres affaldsbeholdere.Men endnu værre står det til på Amager, hvor griske ejendomsspekulanter ifølge aalborgmester Frank Jensen skal have lov at sende sjældne arter som den spidssnudede frø, den vandondulerede parykpadde, den småsnerpede halsbåndsmus og den nærsynede slørvinge på flugt fra brutale gravemaskiner, som kan klargøre jorden for endnu et mastodontbyggeri med garagekældre og altaner, hvor beboerne så kan sidde og betragte den ødelagte natur.Rundt om i landet har vi set eksempler på nye vejsystemer, der har smadret de områder, som de fører igennem, men hvor man i det mindste har etableret tunneler, broer og systemer, som de udsatte arter kan benytte, når de skal passere vejene.Noget tilsvarende må vi som minimum kræve på Amager, hvor det bør sikres, at dyrene kan færdes frit. Og det er ikke nok at etablere en musetrappe til den småsnerpede halsbåndsmus.Det mindste, dyrene kan forlange, er, at de får deres egne elevatorer, så de ikke stilles ringere end de beboere, der på det skammeligste har lagt beslag på deres ejendom.ER NY USA-AMBASSADØR DET RIGTIGE VALG?Eigil Svendsen, Karlslunde: Jeg har lige læst, at Donald Trump har udnævnt den 55-årige kiropraktor Carla Sands til ny ambassadør i Danmark.Tillykke med det. Nu kan vi henvende os på den amerikanske ambassade, hvis vi har dårlig ryg. Men ville det ikke være bedre for Trump, hvis han valgte en person, der kan håndtere hans dårlige rygte.ats@pol.dk 

Er der slet ingen i Borgerrepræsentationen, der stiller krav til arkitekturen, grønne områder og byliv, spørger den konservative John Wagner her i avisen 7. marts. Jo, det er der. Men det er bestemt ikke John Wagners konservative partifæller på Rådhuset, som desværre er mere optaget af at skabe en by for biler end for mennesker.Og desværre allierer Socialdemokratiet på Rådhuset sig alt for ofte med højrefløjen i spørgsmål om byudvikling, så der bliver taget mere hensyn til snævre kapitalinteresser end københavnernes ønsker.Eksemplerne står desværre i kø. Ørestad har vokseværk, og snart vil den nye bydel æde endnu et stykke af Amager Fælled.Denne gang er det området med den oprindelige strandeng, der er mest rig på naturoplevelser, blandt andet i form af sjældne plante-og dyrearter. En aftale alle partier på nær Enhedslisten står bag.Helt fra Amager Fælled kan man to kilometer væk se det første rædselstårn, der er skudt op i den nye bydel Carlsberg. Når vi bygger så højt, at huset kan ses fra store dele af byen, burde vi stille krav om større arkitektoniske kvaliteter. Men igen har et flertal af alle partier på nær Enhedslisten accepteret, at Carlsbergs nye højhus ikke kommer til at kaste glans på byen, men alene lange skygger over bydelen. Det mest triste er, at flertallet har givet tilladelse til at bygge en hel mur af højhuse.På Vesterbro har Enhedslisten også stået helt alene med kampen for at redde de historiske slagtergårde, som flertallet ville rive ned og erstatte med ensformigt boligbyggeri i glas, stål og beton. Heldigvis er de historiske bygninger indstillet til fredning, så den sidste rest af Vesterbros industrikvarter forhåbentlig kan blive bevaret.Retfærdigvis skal det dog siges, at vi også har eksempler på byggerier af høj arkitektonisk kvalitet, hvor bygherrerne har vist en reel interesse for at give noget tilbage til byen for den byggeret, de opnår med en lokalplan.Skuespilhuset er et godt eksempel. Bygningen er smuk, og der er tænkt i gode byrum, som københavnerne allerede har taget til sig i stor stil. Samtidig kunne vi nedlægge 500 parkeringspladser i gadeplan med opførelsen af det underjordiske parkeringsanlæg. Det har givet mere plads til mennesker, byrum og bynatur i området. På Sluseholmen skyder en helt ny bydel op med meget forskelligartede huse, et havnebad og andre muligheder for at udnytte havnens rekreative potentiale. Og i hjertet af København er Axel Towers et godt eksempel på, at højhuse kan være både smukke at se på, mens man med nye gode byrum giver noget tilbage til byen.Som John Wagner håber jeg dog på, at hensynet til mennesker og bynatur kommer langt højere på den politiske dagsorden, når vi skal fortsætte den eksplosive udvikling af København de kommende år. Flertallet på Rådhuset skal vise sig som borgernes repræsentanter, så København fortsat udvikler sig som en by for mennesker og ikke snævre kapitalinteresser.Morten Kabell (EL) er teknik-og miljøborgmester i København.Helt fra Amager Fælled kan man se det første rædselstårn, der er skudt op i den nye bydel.
Kommentar.
Lars Mathisen, 60Billedkunstner, København, bliver 60 år 30. september.Han var med i det legendariske 1980er udstillingssted Kongo og var i midten af 1990erne aktiv i den tværdisciplinære udstillingsgruppe Globe, der arbejdede med kunst som kommunikation i det offentlige rum.Mathisen arbejder med collage, ready-made, skulptur, film og video og har udover en lang række udstillinger og visninger i udlandet, udstillet på bl. a. ARoS, Charlottenborg Kunsthal, Statens Museum for Kunst, Den Frie Udstillingsbygning, Nikolaj Kunsthal, Overgaden Institut for Samtidskunst, Kastrupgaard Samlingen og Trapholt.Karl-Jan Heinsvig, 75Tidl. vinterbanedirektør, Dragør, bliver 75 år 30. september.Efter en kort aktiv karriere gik han ind i lederarbejdet, først i den for længst hedengangne CK 1960, derefter i Amager CR. Som aktiv rytter havde succesen været begrænset, men som leder blev han i en årrække en af sportens mest markante ildsjæle. Han blev formand for Amager CR og var en overgang sekretær for Danmarks Cykle Union og redaktør af bladet, Cykle Sport.Men ambitionerne rakte længere.Han hørte til den generation, der havde fået cykel-begejstringen gennem 6-dagesløbene i Forum i de gyldne 50ere, og sammen med en kreds af initiativrige og forretningsmindede venner var han primus motor for »Amager-holdet«, der til alles overraskelse i vinteren 1975-76 fik en ny vinterbane op at stå i Forum efter næsten 14 års pause. Imod alle odds og al skepsis holdt projektet helt frem til 1999. I en periode på en halv snes år stod Heinsvigs firma, Københavns Vinterbane A/ S, også for driften af selve hallen Forum med udstillinger og shows etc. med Heinsvig som adm.direktør.Også udenfor Forum var KV og Heinsvig aktive gennem arrangement af en række professionelle gadeløb, såvel i København som i resten af landet, og i 1985 skabtes med Heinsvig som initiativtager etapeløbet Bikubens Danmark Rundt, forløberen for det, der i dag hedder Post Danmark Rundt.Med afslutningen på Forum-epoken i 1999 sluttede Heinsvig sit aktive engagement i cykelsporten, men han følger stadig sin elskede sport med stor interesse, og når der er 6-dagesløb i Ballerup, er han på plads i logen på opløbssiden. Der er reception 1.oktober kl. 13- 16 i Havnepakhuset på Dragør Havn, Gl. Havn 14.

Ifølge hans impresario skyldtes indlæggelsen, at der opstod komplikationer, fordi 72-årige Kim Larsen var gået over til en ny form for medicin. Det er ikke blevet oplyst, hvorfor Kim Larsens medicinering er blevet omlagt eller hvilken form for sygdom der har nødvendiggjort den.»Situationen er nu under kontrol, og Kim Larsen forventes snart frisk igen. Derudover har vi ingen kommentarer,« fremgik det onsdag middag af et opslag fra impresario Jørn Jeppesen på Kim Larsen og Kjukkens officielle Facebook-side.Folkekære Kim Larsen blev for få år siden opereret for en diskosprolaps i ryggen, der betød, at han i 2014 måtte aflyse tre planlagte koncerter i Kina på grund af voldsomme smerter. Siden har han flere gange måttet støtte sig til en stok, når han går på scenen. Om det er følgerne af rygproblemerne, der har gjort en ny form for medicinering nødvendig for Kim Larsen, vides som nævnt ikke.Ikke desto mindre havde hele Danmarks troubadour indtil sin akutte indlæggelse udsigt til et travlt 2018 med en pakket koncertkalender.Allerede fra begyndelsen af januar rejser han landet rundt med sit band, når de efter planen 11. januar tager hul på det nye koncertår med en forlængst udsolgt koncert i Amager Bio. Derefter går turen rundt i både Danmark, Tyskland, Sverige og Norge med i alt 50 koncerter. Hovedparten af dem er allerede udsolgte.Det gælder blandt andet turneens tre første koncerter i Amager Bio.Her forventede man i går trods Kim Larsens indlæggelse, at både han og Kjukken er klar til at gå på scenen som planlagt.»Vi forventer bestemt, at Kim Larsen bliver udskrevet og gennemfører de tre koncerter her 11.-13. januar,« lyder meldingen til BT fra Amager Bios booker og promotor Per Abildtrup.En strøm af hilsenerPå Kim Larsen og Kjukkens Facebook-side er nyheden om nationalskjaldens indlæggelse blevet modtaget med en strøm af ønsker om god bedring fra hans kæmpemæssige fanskare. Flere end 1.000 mennesker havde allerede tidligt i aftes benyttet anledningen til at sende Kim Larsen en opmuntrende hilsen.»Rigtig meget god bedring til Larsen.Gid han må komme hurtigt på benene igen. Katte har ni liv -brug dem, Larsen -din gamle hankat,« skrev en fan.»Kære Kim Larsen. Du ønskes god bedring herfra. Håber ikke, at du skal tilbringe julen på hospitalet, men at du bli'r frisk nok til at komme hjem til familien,« skrev en anden.»Dejligt der er er kontrol over situationen.Kim må altså indse, vi er alt for mange, der ikke kan undvære ham på scenen. Rigtig god bedring til kongen af Danmark og glædelig jul til jer alle,« tilføjede en tredje.baa@bt.dk beh@bt.dk 
SYGDOM Danmarks nationalskjald er blevet indlagt, efter at sangeren tirsdag aften fik det dårligt -angiveligt på grund af sin nye medicin.
En gruppe overlæger på Amager Hospital truer med at gå til de statslige myndigheder, hvis politikerne i Region Hovedstaden ikke griber ind mod de skadelige virkninger, som regionens nye it-system har udløst på hovedstadens hospitaler.Sundhedsplatformen betyder, at patienternes sikkerhed er sat på spil, og derfor vil lægerne henvende sig til Patientsikkerhedsstyrelsen og Sundhedsstyrelsen, hvis ikke de får garantier fra politikerne om, at der vil blive rettet op på problemerne.Det fremgår af et notat, som tre overlæger fra Amager og Hvidovre Hospitaler medbragte, da de sammen med en vicedirektør fra Hvidovre Hospital for to uger siden var til møde med regionens it-udvalg.På mødet fremsatte overlægerne en skarp kritik af Sundhedsplatformen.Otte måneder efter indførelsen i Hvidovre og på Amager er der fortsat grundlæggende problemer, som »ikke kan ændres med diverse omkodninger og smartphases«, skriver de i notatet, hvor de opregner otte alvorlige problemer.Lægerne har fået mindre tid til patienterne, fordi de skal bruge tiden på det, der i notatet kaldes »ligegyldige afklikninger«. Arbejdet med journalerne er blevet devalueret med risiko for fejl til følge, og notaterne er blevet så utilstrækkelige, at lægerne ikke kan forstå de notater, som andre har skrevet. Sundhedsplatformen har ført til stress blandt lægerne og »større patientusikkerhed«. Derudover har det nye it-system ført til lavere aktivitet, så hospitalet ikke kan overholde ventetidsgarantier og kræftpakker.Endelig er det en katastrofe, at der mangler overførsel af data til de landsdækkende databaser, mener overlægerne.De har mistet tiltroen til, at regionens it-afdeling kan løse problemerne, idet medarbejderne her »tydeligvis ikke besidder den nødvendige indsigt og kompetence, men forsøger at skyde problemerne til hjørne«, som der står i notatet.Overlægerne blev bedt om at komme med et bud på, hvad der skal til for at gøre Sundhedsplatformen til en succes for lægerne, men deres svar var: »Vi har på nuværende tidspunkt svært ved at se, at SP bliver en succes hos klinisk arbejdende læger«. Overlægerådet på hospitalet har, fremgår det, lagt en strategi, hvor de først påpegede problemerne over for hospitalsledelsen, derefter over for regionens ledende embedsmænd, og da det heller ikke gav resultat, gik de til politikerne.På mødet sagde de, at det er afgørende, at regionen sætter lægesekretærer til igen at udføre de sekretæropgaver, som lægerne har fået, og at det fælles medicinsystem bringes til at fungere.Hvis ikke de får garantier fra politikerne, vil overlægernes næste skridt være at gå videre til Patientsikkerhedsstyrelsen og Sundhedsstyrelsen.Regionens it-udvalg konkluderede, at de ville tage overlægernes betragtninger med i drøftelserne på det næste møde. Regionsformand Sophie Hæstorp Andersen har på sin facebookprofil skrevet, at »det nytter ikke, at vores hospitaler går i sort, fordi vi implementerer Sundhedsplatformen på vores hospitaler«. Hun erkender, at Sundhedsplatformen har givet en række problemer, og at planerne har været alt for optimistiske. »Derfor må vi få lægesekretærerne tilbage til registreringerne ved skærmen, så vi kan få antallet af behandlinger op igen og lægen tilbage hos patienten. Hvis det kræver ekstra penge, så må vi finde dem sammen på budgettet qefter valget«, skriver hun.hans.drachmann@pol.dk 
Overlæger vil gå til statslige myndigheder, hvis ikke regionen griber ind mod Sundhedsplatformen.
Det var en gruppe usædvanligt fremsynede politikere, der i juli 1853 samledes i New York og besluttede at reservere et enormt område - mere end 750 tønder land - midt på Manhattan som en fremtidig park.Det var årtier, før bilen blev opfundet.Der var stadig landbrug på Manhattan, og ingen kunne forudse, hvordan New York ville udvikle sig. Men beslutningen om at skabe Central Park viste sig umådeligt visionær, så meget, at det i dag er umuligt at forestille sig New York uden dens grønne hjerte.Helt så fremsynede var politikerne på Københavns Rådhus desværre ikke, da de i 1992 vedtog planen om oprettelsen af Ørestad og bebyggelsen af dele af Amager Fælled.Selv om formålet - finansiering af metrobyggeriet og udvikling af nye boliger og kvarterer - var både rigtigt og nødvendigt, valgte man at realisere det ved at ødelægge nogle af de mest bevaringsværdige dele af Fælleden.NU ER TIDENkommet til at bygge den sidste del af området, men inden bulldozerne slippes løs, har der rejst sig et ramaskrig.Mere end 44.000 borgere har skrevet under på en protest mod at bygge boliger i det sydøstlige hjørne af fælleden. Den del af Amager Fælled er det sidste stykke oprindelig natur, der er tilbage i København, og udgør ifølge nogle eksperter omkring 70 pct. af den biologisk værdifulde del af området.Det er altid let at være bagklog, og det er vigtigt at huske, hvor umådeligt meget der er gjort rigtigt i Københavns udvikling.Fra at være en nedslidt og ludfattig hovedstad er byen blevet et kraftcenter, der suger talent, mennesker og investeringer til sig.Men netop derfor er der blevet råd og overskud til at have fokus på natur og bæredygtighed.Alle har lykkeligvis lov til at blive klogere, og området på fælleden er tydeligvis bevaringsværdigt.Så selv om det er dyrt, bøvlet og besværligt - og der er bygget en metrostation - bør bystyret finde et alternativt sted at bygge. Det vil ikke bare frøerne på fælleden, men også de kommende generationer københavnere takke dem for. mr.
POLITIKEN MENER Dumt at insistere på at bygge i den bedste natur.
FINANSWATCH Nyt it-samarbejdeDet er det danske finansteknologiske firma Spiir, som skal hjælpe Danske Bank med at åbne mobilbanken for de Danske Bank-kunder, som også har konti i andre banker.MEDWATCH Kvindelige chefer stopper, før de når toppenDer er massiv overvægt af mænd som topledere og i bestyrelser i danske life science-selskaber, hvor kvinderne ofte findes i ledelseslaget under direktionen.Det er symptomatisk for kvinder i erhvervslivet, viser en undersøgelse fra ledernes interesseorganisation.SHIPPINGWATCH Værste olieulykke siden "Deepwater Horizon"Olieudslippet fra det iranske tankskib "Sanchi" ud for Kinas kyst anses nu som det største siden ulykken med boreriggen "Deepwater Horizon", oplyser Business Insider.MEDIAWATCH Aarhus-journalist modtager graverprisSpadestikprisen går i år til Morten Svith fra Århus Stiftstidende. Prisen får han for sin afdækning af problematiske forhold i Aarhus Kommune.ENERGIWATCH Elbiler til AarhusDet østjyske energiselskab Aura har indgået et nyt samarbejde med delebilstjenesten Tadaa, som skal udbrede elbilerne bl. a. i Aarhus. Aura står som garant for, at den elektricitet, bilerne bruger, udelukkende kommer fra vindmøller.FØDEVAREWATCH Fakta sparer 20 mio. kr. på reduceret madspildPå et år har Coop-ejede Fakta sparet 20 mio. kr.ved at reducere madspild til det laveste niveau i fire år, melder kæden. Coop forklarer, at besparelsen er resultatet af en fokuseret indsats.EJENDOMSWATCH PFA investerer på AmagerPensionsselskabet PFA investerer omkring 0,5 mia. kr. i at udvikle en 23.000 kvm industrigrund på Amager, tæt ved Christianshavn. Planen er boliger og kontorer.ITWATCH Yousee støtter e-sportEn seksårig aftale mellem Yousee og Danmarks liga for e-sport skal få 50.000 danskere til at konkurrere i ligaen i 2020.ADVOKATWATCH Kapacitet skifter firmaLukningen af Bird &amp; Birds jyske kontor i Aarhus kommer nu Njord Law Firm til gavn i form af persondatakapaciteten Nis Peter Dall. Han bliver fra den 1. februar partner i Njord.

I dagens leder tager man igen den børnehave, som hedder Folketinget, op igen. Helt berettiget er kritikken af de indholdsløse ministerstorme og næser, som især lanceres af DF.Jeg kan ikke huske, hvornår jeg sidst har stemt ved et folketingsvalg, og der skal en god portion ansigtsløft til, før jeg gør det igen.Min politikerlede trives i bedste velgående og får ny næring næsten hver dag.Jeg vil gerne foreslå et par tiltag, som kunne puste liv i folkestyret.Det danske valgsystem er bygget op i valgkredse. Det er det, sådan som jeg har forstået det, fordi de valgte folketingsmedlemmer skal repræsentere kredsen. Det var et udmærket system engang. I dag er der mange folketingsmedlemmer, som ikke bor i kredsen, og som kun indfinder sig, når mandatet skal fornyes. Eksempelvis Karen Jespersen som stillede op i Faurskov, mens hun selv var bosiddende på Amager. Og der er andre.Men hvorfor må jeg, som bor i Aarhus, ikke selv bestemme, hvem jeg vil stemme på, også selvom min kandidat bor på Amager? I vores globaliserede verden er disse valgkredse helt yt og tjener mest til at stille sikre mandater til rådighed for partieliten. Altså kun en valgkreds i Danmark.En anden kedelig skik, som vores valgsystem giver mulighed for, er partiskifte i en valgperiode. Hvis noget er med til at undergrave tilliden til et folketingsmedlem, så er det, når vedkommende erklærer, at nu er det tid for partiskifte. Man tager jo sit mandat med til det nye parti. Jeg stemte både på personen og det parti, hvis politik var det eneste rigtige, indtil det ikke er det rigtige længere.Det er folketingsmedlemmets fulde ret at ændre mening, men hvis vedkommende vil skifte parti, må han/ hun udtræde af folketingsgruppen og stille op igen til næste valg og lade suppleanten træde til. En mester i partiskift er igen Karen Jespersen, som begyndte som rødstrømpe og endte i Venstre.Måske skulle man også overveje at begrænse antallet af valgperioder.Jeg vil frygtelig gerne bruge min stemmeret, men jeg vil ikke være til grin, når jeg gør det.Thomas Johansen Jernaldervænget 62, Brabrand.

Livet i den næstbedste række har foreløbigt været et mareridt for Superliga-nedrykkeren Viborg.Med to nederlag og en trænerfyring af Johnny Mølby i bagagen var viborgenserne søndag på besøg hos Nykøbing FC, og her blev det ikke meget bedre.Hjemmeholdet vandt opgøret 4-2, og dermed har Viborg sammen med Skive og Fremad Amager nul point i bunden af 1. division efter de tre første kampe.Morten Beck Andersen bragte ellers Viborg foran 1-0 efter blot fire minutter, men to scoringer af hjemmeholdet ændrede billedet, før Viborg fik udlignet kort før pausen.I anden halvleg sørgede Joachim Wagner og Jan Berger med en scoring hver for sejren til hjemmeholdet, der nåede op på seks point.Anderledes gang i den er der i Vejle, der tog til Esbjerg og vandt 2-1. Dermed spillede Vejle sig på førstepladsen med maksimumpoint og en målscore på 9-3 efter tre kampe.Alan Goncalves Sousa bragte Vejle foran efter 11 minutter med en flad afslutning, men Esbjerg fik udlignet ti minutter senere ved Adrian Petre, der scorede på et straffespark. Der var dog ikke spillet en halv time endnu, før Vejle igen kom foran ved Rasmus Lauritsen.De sidste 45 minutter bød ikke på yderligere scoringer, mens Vejle måtte se Rasmus Lauritsen få rødt kort i slutfasen.Oprykkeren Brabrand kan heller ikke klage over sæsonindledningen.Brabrand vandt hjemme 1-0 over Fremad Amager og ligger på andenpladsen i rækken med syv point.Thisted tabte hjemme 1-3 til FC Fredericia, HB Køge og Vendsyssel FF delte med 0-0, mens FC Roskilde slog Skive 3-1/ ritzau/.
Nedrykkerne tabte for tredje gang, Vejle fører divisionen, og Brabrand vandt igen.
Peter Ravn Callesen tog en omstigning på Arkitektskolen i Aarhus, hvor han studerede et par år og malede i smug, før han følte sig moden til at springe ud på kunstens dybe vand.Først uddannede han sig på Det Jydske Kunstakademi og derefter på Goldsmiths College i London.Siden Peter Ravn Callesen formelt blev færdig i 2000, er det gået stærkt med karrieren. Der er bud efter den originale kunstner, der opererer med illustrationer på A4-papir, gør i performances og tillige er leveringsdygtig i installationer og udsmykninger.Peter Ravn Callesens domicil er Fabrikken for Kunst og Design på Amager, hvor der i øjeblikket er fuld op at gøre. Han har netop afsluttet en udsmykningsopgave til torvet ved Københavns Universitet Amager 2 og er i gang med en alterudsmykning til Margrethekirken i Valby, ligesom der er bestilling på en messehagel til Nivå Kirke i Nordsjælland.Energi på papirAllerede i 2006 skabte han spejlalteret til Natkirken i Københavns Domkirke, og i samarbejde med Statens Kunstfond udsmykkede han i 2011 Bogbussen i Guldborgsund Kommune.Han understreger, at han er glad for de udfordringer, bestillingsopgaverne giver, men kan ikke undvære den energi, der opstår, når han skaber sine figurer på papir. Til november rykker Peter Ravn Callesen til det store marked i Kina.Det Danske Kulturinstitut i Beijing har inviteret ham til at udstille, og i forvejen er han vant til at indtage udenlandske museer og gallerier. Det er bl. a. blevet til præsentationer i Korea, United Kingdom, Frankrig, Sverige og Norge samt Italien, hvor han var medlem af den danske gruppe på Venedig Biennalen i 2007.Peter Ravn Callesen er tildelt Statens Kunstfonds treårige arbejdslegat, Eckersberg Medaillen, Aage og Yelva Nimbs Fonds hæderslegat og Niels Wessel Bagges Kunstfonds legat samt Arkens Rejselegat.navne@jp.dk 

Vendsyssel FF lever videre i ambitionen om at rykke op i Alka Superligaen. I går holdt det dog mere end hårdt, før nordjyderne kunne juble over en hjemmesejr på 3-2 over Vejle i 1. division.Vejle førte med 2-0 indtil det 83.minut, men tre scoringer i slutfasen skabte altså det store comeback.Nu ligger Vendsyssel på fjerdepladsen med 38 point for 24 kampe. Kun én placering fra tredjepladsen, der udløser en playoffkamp om oprykning. Den sidder FC Roskilde på med 39 point for 23 kampe.Vendsyssel fik ellers en skidt start på foråret, efter Erik Rasmussen (foto) havde overtaget topholdet fra den fyrede Joakim Mattsson.Et point i de første tre kampe blev det til, inden Vendsyssel i mandags vendte 0-1 til 2-1 i de sidste ti minutter mod Nykøbing FC.I går eftermiddag var der endnu mere pragt over det sene comeback, da Simon Okosun, Tiago Leonco og Christian Moses vendte 0-2 til 3-2, efter Imed Louati og Artem Favorov havde bragt Vejle på vinderkurs før pausen.Nummer fem i rækken er nu FC Helsingør, der vandt 2-1 ude over Fremad Amager og derved kom på 37 point for 24 kampe.Rasmus Minor Petersen og Frederik Bay bragte Helsingør på sejrskurs i første halvleg, og Fremad Amagers mulighed for at komme tilbage led et knæk kort efter pausen med udvisningen til Anders Kaagh.Alligevel reducerede Finnur Justinussen til 1-2 med ni minutter tilbage, og hjemmeholdet havde chancer til at udligne, men forpassede dem.Hobro satte tilLigaens førerhold, Hobro, satte point til med 0-0 ude mod HB Køge, der ligger nummer seks med 33 point for 23 kampe. Hobro har 44 point for 24 spillede opgør.Også kampen mellem Næstved, der gav trænerdebut til Michael Hemmingsen, og Nykøbing FC sluttede 0-0.I bunden af rækken sejrede agterlanternen, AB, med 3-1 ude over Fredericia, der ligger lige over nedrykningsstregen. Trods sejren har AB fortsat 14 point op til stregen/ ritzau/.

NYHEDER FRA MORDKOREAGodaften.Efter ordre fra den lille leder, Kim Young-one, har folkets hær i dag klokken 12.00 gennemført en særdeles vellykket afprøvning af en brintbombe med en hidtil uset sprængkraft, hvorved vor nations atomvåbenprogram har taget endnu et gigantisk skridt fremad i de fortsatte bestræbelser på at nedkæmpe imperialismens onde kræfter under ledelse af den uvederhæftige præsident Trump, hvis primære mål er at udslette Mordkorea.Og sporten kort: Den lille leder, Kim Young-one, genvandt i dag sine verdensmesterskaber i hapkido, judo, ludo og moderne femkamp og modtog i den anledning de hjerteligste lykønskninger fra de medlemmer af Centralkomiteen, som endnu ikke er blevet henrettet.Til sidst vejrudsigten: Det bliver en solrig dag i det meste af landet. Temperaturen kan stige til 300.000 grader på udsatte steder, men det skulle blive lidt køligere hen mod aften.Vi slutter udsendelsen med billeder af den lille leder, Kim Young-one, der hopper i sjippetov under sit besøg i en børnehave i Pyongyang tidligere i dag.KENDT KOK I FARE PÅ AMAGER FÆLLEDDanmarks Naturfrøningsforening advarer nu Københavns Kommune imod at foretage flere miljøundersøgelser på Amager Fælled: »Vi er først og fremmest bekymrede for, at der skal ske noget med kokken Nikolaj Kirk, som befinder sig i området.Han ligger tit på alle fire i det høje græs og leder efter spidssnudede frøer, som han kan fotografere til de sociale medier, og det kan få fatale konsekvenser, hvis folkene fra kommunen ikke ser ham, når de kommer med deres gravemaskiner. Nikolaj Kirk kunne nemt miste et ben eller det, der er værre«, siger en bekymret talsmand for Danmarks Naturfrøningsforening.ats@pol.dk 

Pastor emer, Andreas Woller, Kastrup, er død, 73 år.Andreas Woller blev uddannet cand. theol. fra Københavns Universitet i 1973 og blev samme år ordineret fra Københavns Domkirke.Første stilling som sognepræst fik han i Verninge Kirke, Tommerup, og fra 1981 og frem til pensioneringen i 2014 var han sognepræst i Tårnby Kirke på Amager.Andreas Woller virkede siden i fire år som præst for Den danske Menighed i Rendsborg, Sydslesvig, under Dansk Kirke i Udlandet. I den periode var han blandt andet formand for Ejderskolens forældreråd og medlem af Dansk Skoleforenings Fællesråd.Han deltog aktivt i det lokale kirke-, skole-og foreningsliv på Amager. I 10 år var han provstiets præsters tillidsmand, han har siddet i plejehjemmet Tårnbyhjemmets bestyrelse i 14 år, og han har siddet i to andre plejehjemsbestyrelser.Andreas Woller gik i 2000 i brechen for 25 kosovo-albanske flygtninge, der boede i Tårnby og skulle sendes videre til et asylcenter kort før den planlagte hjemrejse.I 2001 blev Andreas Woller opstillet til kommunalvalget for Socialdemokraterne, dog uden at blive valgt.Dyrlæge Christian Ahrenfeldt, Vissenbjerg, er død, 83 år.Christian Ahrenfeldt voksede op i Østjylland og var som barn og ung involveret i familiens landbrug i først Belle og siden på gården Eskely i Daugaard.Opvæksten i landbruget førte ham til et dyrlægestudie, som foregik på Den Kongelige Veterinær-og Landbohøjskole i København. Da han flyttede til hovedstaden havde han sin kommende hustru Bodil med, og parret fik med tiden to børn.Da Christian Ahrenfeldt var færdig med sin uddannelse flyttede parret i 1960 til Vissenbjerg, hvor han havde opnået ansættelse som dyrlægeassistent.Efter midten af 1960' erne overtog han dyrlægepraksissen, som han drev i små 50 år. J.

KONKURS 30 medarbejdere mistede mandag deres arbejde i entreprenørvirksomheden Hald &amp; Haldberg A/ S, efter firmaets ledelse indgav konkursbegæring til Skifteretten.Hald &amp; Halberg A/ S, som hører hjemme i Taastrup ved København, blev grundlagt i 1976, og var oprindeligt et tømrerfirma. I 1980' erne trådte Flemming Hald og Kurt Halberg ind med henblik på at overtage virksomheden og drive den videre som entreprenørvirksomhed.Mange opgaver i gangKonkursboets advokat, Ole Meisner, bekræfter konkursen, men kan ikke sige meget mere: - Vi har afskediget samtlige medarbejdere og skal nu til at danne os et overblik, blandt andet over de igangværende arbejder, og hvordan vi håndterer dem. Mere kan jeg ikke sige på nuværende tidspunkt, siger advokat Ole Meisner, advokatfirmaet Brockstedt-Kaalund, der er kurator i boet, til Licitationen -Byggeriets Dagblad.De igangværende sager omfatter Danhostel Amager, Kastruphuse, Rigsrevisionen -Landgreven 4, AB Henrik Rungs Gade, TEC Frederiksberg, Birkevænget, Frederikssund, Himmelev Gl.Præstegård ved Roskilde samt en stribe andre opgaver.Årsag ukendtDesuden har firmaet vundet en række sager, blandt andre Anemonestien til en samlet entreprisesum på 661.000 kroner og Hollænderhallen til en samlet entreprisesum på 5.976.000 kroner.Den igangværende opgave på Danhostel Copenhagen Amager er vundet til entreprisesum på 9.954.000 kroner.Det har ikke været muligt at få nogen information om årsagen til konkursen.Firmaet skilter på sin hjemmeside med at have været gazellevirksomhed i 2015 og har desuden ifølge hjemmesiden en bankrating på AAA+ Ser man på regnskabet, er det seneste dog fra perioden 01.07.15 -30.06.16. Her havde virksomheden en omsætning på 168 mio. kroner og et resultat på knap tre mio. kroner.Egenkapitalen var ved regnskabets afslutning på 11 mio. kroner. Årets resultat var dog mindre end året før, hvor det lå på 4,5 mio.kroner.Vi har afskediget samtlige medarbejdere og skal nu til at danne os et overblik, blandt andet over de igangværende arbejder, og hvordan vi håndterer dem Advokat Ole Meisner, advokatfirmaet Brockstedt-Kaalund, kurator i boet.
Entreprenørfirmaet Hald &amp; Halberg A/ S i Taastrup indgav mandag formiddag konkursbegæring.
Skikken med at narre andre i april har været kendt i Danmark siden 1600-tallet og kendes over hele Europa.Danske medier har siden 1900-tallet skrevet falske nyheder 1. april. I 1914 berettede en københavnsk avis, at solen havde sovet over sig og var stået op ni minutter for sent.Her er nogle af gårsdagens ' fake news'.V Politiken retter op på sløset staveri og hedder fremover Politikken: ' Med 133 års forsinkelse får vi bragt orden i det budskab, vi hver eneste dag har til det danske samfund, nemlig vores navn', siger Politikens chefredaktør, Christian Jensen, i avisen.V Jysk lader kunder overnatte i butikkerne: ' Skal man købe en ny madras, skal det helst være den helt rigtige, så man kan sove godt i mange år. Derfor kan nogle kunder have brug for at prøve varerne lidt længere, end de normale åbningstider tillader.For at imødekomme det stigende behov hos kunderne indfører Jysk derfor overnatningsmuligheder i udvalgte butikker', lyder det i en pressemeddelelse.V Gigtforeningen bliver nu også for kæledyr: ' De seneste år har befolkningens kærlighed til deres firbenede venner fået større betydning, og vi oplever, at mange efterspørger, om Gigtforeningen ikke også vil sikre bedre hjælp og støtte, når for eksempel hunden eller katten får gigt', siger Mette Bryde Lind, der er direktør i Gigtforeningen, i en pressemeddelelse.V Københavns Kommune ville have nøgne fredage i svømmehaller og på Amager Strandpark: ' Nu kan du peppe din fredag endnu mere op, når du fremover kan nøgenbade i de københavnske svømmehaller og på Amager Strandpark', skriver kommunen på deres Facebookside.V Selv holder vi os ikke tilbage.I Ekstra Bladet var transportministerens genistreg, at Uber-chauffører skal dele post ud: ' Ved at betragte passageren som en pakke, der skal fragtes fra a til b - hvilket der vel reelt også er tale om - så er Uber fremover ikke underlagt taxaloven. De kan i stedet køre efter samme regler som UPS, GLS og 3x34', siger Ole Birk Olesen ifølge avisen.

En beruset kvinde steg ind i en taxa på Amager Torv ved Strøget i København for at blive kørt hjem efter en bytur.Men køreturen endte i et mareridt, da taxachaufføren, ifølge politiet, kørte afsides med kvinden og voldtog hende på bagsædet.Efter voldtægten kørte taxachaufføren den yngre kvinde hen til Frederikssundsvej og satte hende af.Hun blev fundet fortumlet af en forbipasserende, der slog alarm til politiet.I næste uge stilles den 44-årige taxachauffør for retten på Frederiksberg, hvor han er tiltalt for voldtægt under brug af vold eller trusler.Den 44-årige er pakistansk statsborger og kræves udvist.Han nægter sig skyldig og har forklaret, at han havde samleje med kvinden, men at hun gjorde det frivilligt.Voldtægten skete, ifølge tiltalen, 28. september sidste år mellem klokken 2.30 og 3 på Klintevej i Brønshøj.Kunne ikke gøre modstandKvinden skulle køres fra indre by til Frederikssundsvej, men taxachaufføren kørte i stedet til Klintevej, hvor han standsede bilen.Ifølge tiltalen gik han om til bagsædet, kravlede ind til hende og låste dørene, så hun ikke kunne flygte. Han holdt hende fast og lagde sig oven på hende, vel vidende at hun var beruset og ikke kunne gøre modstand.Den 44-årige kyssede hende flere steder, bed hende i øret og sagde: ' I know you want it' (' jeg ved, du vil have det', red.). Så trak han hendes leggings og trusser ned og tiltvang sig samleje.Kvinden forsøgte at vride og sparke sig fri og sagde gentagne gange, at han skulle stoppe.Taxachaufføren blev anholdt et par uger efter voldtægten, da politiet fandt en video-overvågning fra Amager Torv, hvor kvinden ses stige ind i taxaen. Politiet fandt også video-overvågning fra Frederikssundsvej, hvor kvinden blev sat af.js@eb.dk 

I et indlæg: »Venstrefløjen har tabt hovedet i sagen om Amager Fælled« (den 3. oktober) hævder debattør Per Clausen, at modstanden mod at bebygge Amager Fælleds gamle strandeng er et udtryk for naturromantik - for en »tilbage til naturen-ideologi«. Området rummer noget af den sidste oprindelige natur i København.Selv om ' oprindelig natur' måske klinger af naturromantik for Clausen, skal det ikke forstås sådan, at vi har at gøre med et idyllisk, ubetrådt paradis. Ordet ' oprindelig' henviser simpelthen til, at området aldrig har været bebygget, pløjet, dyrket eller påfyldt jord i nævneværdigt omfang.Netop spørgsmålet om dyrkning er vigtigt, fordi man, når man dyrker jorden, ændrer sammensætningen af næringsstoffer. Det mikrobiotiske samfund, vi i dag finder på arealet, er afhængigt af netop den sammensætning, som jorden har dér. På strandengen findes endvidere planter og svampe, der kun trives i næringsfattig jord, og som er sjældne i dagens Danmark.Faktisk er der tale om mere end 20 plantearter, der ville blive udryddet fra Københavns Kommune, hvis strandengen blev bebygget.Set i det lys er området at betragte som uerstatteligt. De særlige naturværdier har ikke taget skade af, at området i 2001 blev ryddet for buske, så man kunne komme til at bortskaffe gammel ammunition. Faktisk har rydningen blot bidraget til at bevare de gode livsbetingelser for strandengens oprindelige lys-og varmekrævende flora og fauna.I øvrigt behøver man ikke være bagstræberisk naturromantiker - eller modstander af byudvikling - for at ville bevare bynatur af høj kvalitet. Det er tværtimod til byboernes bedste. Derfor er der i disse år stigende fokus på at tænke såkaldte ' blågrønne' infrastrukturer ind i bymiljøer.Et eksempel på denne udvikling er Københavns Kommunes strategi for bynatur fra 2015. Den har fokus på at bevare eksisterende natur og fremme biodiversiteten.Derfor giver det god mening, at kommunen nu vil undersøge mulighederne for at bygge et andet sted.

01 Motion Spurt løs til løbefestival med masser af eventsSnør løbeskoene! Torsdag lyder startskuddet til Copenhagen Running Festival, hvor nysgerrige løbere kan komme med til fællestræninger, motionsløb og sjove løbeaktiviteter.Festivalen, som varer helt til 27.august, er en hyldest til København som løbeby, og den er både for begyndere og øvede. En partoutbillet koster 199 kr. Se programmet på cphrunfest.dk.Copenhagen Running Festival Flere steder i byen Torsdag.02 For børn Højtflyvende akrobat-børn laver tricks på AmagerKonceptet har 50 år på bagen, men det har gymnasterne bestemt ikke.Flying Superkids er klar med et jubilæumsshow, som kan opleves i et stort telt på Amager 1.-12. august.Der er sørget for en højtflyvende forestilling med både nye numre og gamle publikumsfavoritter, og hvis man bliver inspireret af gymnasternes imponerende springevner, kan man selv prøve kræfter med tricks og avancerede kolbøtter i aktivitetsparken uden for teltet. Find billetter på flyingsuperkids.com.Flying Superkids Kløvermarken Tirsdag kl. 18.30.03 Musik Elektronisk festival med rulledisko, fester og koncerterFra onsdag til lørdag spreder musikfestivalen Strøm elektroniske toner ud over byen. Det betyder bl. a. rulleskøjtedisko i Kødbyen, koncerter og rave-fester på alternative lokationer, og så fortolkes der elektroniske klassikere på Frederiksberg Rådhus' klokkespil, så det kan høres over hele bydelen. Nogle events er gratis. Se hele programmet og køb billet på stromcph.dk.Strøm Festival Flere steder i byen Onsdag.04 Byliv Tivoli inviterer til grønlandsk folkefestMusik fra grønlandstoppen samt boder med design, tøj, kunsthåndværk og meget mere er på programmet, når Tivoli inviterer til grønlandske dage på Plænen. Her mødes tusindvis af grønlændere for 41. gang for at hylde de grønlandske traditioner.Grønland i Tivoli Tivoli, Vesterbrogade 3, Kbh V Mandag kl. 11.

Sys Bjerre er en af de danske sangskrivere, som DR i pod-cast-serien ' Elsker dig for evigt' har været udfordret til at skrive en kærlighedssang.I den forbindelse afslører den 32-årige sangerinde detaljer om, hvordan hun tidligere har eksperimenteret med at have flere kærester.Men hendes afslappede forhold til monog ami faldt ikke i god jord hos alle.- Alle vendte mig ryggen.Min familie ville ikke tale med mig. Der var kun en veninde, som gerne ville tale med mig, siger Sys Bjerre til dr.dk. Det var tilbag e i 2015, da Sys Bjerre sammen med sin daværende kæreste o g tre venner flyttede ind i et kollektiv på en gård på Stevns, at hun for første gang prøvede kræfter med et polygamisk forhold. Både forholdene og kollektivet faldt fra hinanden, og i dag har Sys Bjerre en ny kæreste, som hun bor med på Amager. Han er godt klar over, at hun ikke er ovenud begejstret for monogami, men indtil videre nyder de tosomheden.nbm@eb.dk .

Servicetekniker Søren Krap Larsen kan fejre 40-årsjubilæum ved Carlsberg den 21. november.Søren Krap Larsen er oprindelig udlært som radiomekaniker hos Fona. Hos Carlsberg startede han som salgschauffør, blev derefter førstemand for distriktslederen og blev siden selv distriktsleder på Nørrebro med eget lager og otte salgschauffører.Senere blev han konsulent på Carlsberg Amager Syd og kom til portkontrollen efter omstrukturering i salget med ændringer fra distriktsleder til distriktschefer. I 1998 blev han overført til el-og teleafdelingen.Søren Krap Larsen, der samtidig med arbejdet på Carlsberg har haften møbelbutik, er giftmed Yvonne og har datteren Trine og sønnen Mark.I sin fritid træner Søren Krap Larsen hunde, herunder politihunde, under Dansk Civil Hundeførerforening, ligesom han tidligere har hjulpet folk, der havde problemer med deres hunde.Desuden spilller Søren Krap Larsen meget bridge, også til turneringer rundtomkring i landet.

Man melder ferieflytning i god tid.Men posten kommer ikke. Et girokort skal betales med tidsfrist.Der er normalt otte dage mellem modtagelse og betalingsfrist.PostNords manglende service ødelægger det hele.PostNord er et upålideligt, uanstændigt, groft negligerende, inkompetent, kundeforagtende og dybt skandaløst statsmonopol, der repræsenterer den største hån mod den danske befolkning, som tænkes kan.Skal endnu flere hundrede millioner skatteborgerkroner hældes i dette endeløst dybe hul i jorden? Vi er til grin hver eneste dag, men det interesserer tilsyneladende ikke regeringen. I mit tilfælde regnede jeg den ud: Ringede til firmaet, da girokortet ikke kom med PostNord, og fik via telefonservice oplyst nummer og beløb. Nåede betalingen på sidste dag. Kun ægrelsen var tilbage: Den igen-igen oplevelse med PostNord, som alle kender.Berlingskes økonomisektion har foreslået, at man stopper dette foretagende. Enhvert alternativ er bedre: Genopretning af Post-Danmark som før den kiksede sammenslutning med den svenske post eller 100 procent privatisering på konkurrencevilkår. Vi gider ikke mere. STIG WØRMER, AMAGER FÆLLEDVEJ 36, 2300 KØBENHAVN S.

Feriepengene er et pragteksempel på barnepigestaten, hvor regeringen tager en del af danskernes løn og bestemmer, hvad den skal bruges til. Ulig skat, hvor vi i fællesskab finansierer vores kollektive behov som uddannelse, sundhed osv., er det her en lov, hvor staten direkte bestemmer over den enkelte danskers budget. Med den lov viser staten, at den ikke har tillid til, at danskerne kan administrere deres egne penge. Men selvfølgelig kan de det, og det er deres ret helt selv at bestemme, hvad pengene skal gå til.Derfor bør feriepengene afskaffes, og i stedet for skal de være på den månedlige lønseddel. Så kan folk selv bestemme, om de vil til Costa del Sol eller spare op til en ny Audi. Staten skal blande sig udenom.Silas Ekblom Kondas formand for Venstres Ungdom på Amager Kastrup.

Vejle sluttede efteråret af med en sejr og har dermed tre point at give af ned til Thisted på andenpladsen i 1. division.Spørger man bookmakerne, er der heller ikke den store tvivl om, at Vejle er tilbage i Superligaen om et halvt års tid.NordicBet giver således blot to gange pengene på, at Vejle vinder rækken, og 1,75 på, at holdet rykker op, mens Danske Spil har endnu større tro på vejlenserne og er nede i 1,65 på, at de ender med at vinde 1.division, og odds 1,10 på, at de kommer i top tre.»Vejle har været det klart bedste hold i efteråret og har nogle spændende offensive profiler, som vil være sjove at se i Superligaen. Undgår man skader og uro som den, der var før kampen mod Fremad Amager, skal nab være pæn favorit til at rykke op,« siger pressechef Thomas Holm fra NordicBet.

Fængsling: Under en ransagning fandt politiet torsdag omkring 280 kilo hash og en skarpladt AK-47-automatriffel på en adresse i Kastrup på Amager. En 43-årig mand er blevet sigtet for besiddelse af de hundredvis kilo hash med henblik på at sælge det. Han er også sigtet for våbenbesiddelse under særligt skærpende omstændigheder. Det oplyste politiinspektør Flemming Madsen fredag.Manden blev fredag fremstillet i grundlovsforhør i Københavns Byret, hvor han erkendte besiddelse af hash og AK-47-riflen, men afviste, at der var et magasin i våbnet.Imidlertid fandt en dommer grundlag for at varetægtsfængsle ham i 25 dage. Manden, der blev anholdt torsdag eftermiddag, er tidligere medlem af en rockerklub. Politiet vurderer, at de mange kilo hash har en værdi på mindst 14 mio. kr/ ritzau/.

Glem alt om den sagnomspundne selleribøf og sig »hej« til spændende og lækker vegetarmad. Er du til grønne retter uden kød, eller vil du inspireres til at spise grønnere? Så skal nu måske tage et smut forbi Amager i denne weekend. Her er der for første gang Vegetarisk Festival, hvor fokus altså er på en kost uden kød. Festivalen foregår over to dage og byder på madboder, workshops, inspirerende foredrag, politiske debatter, filmvisninger, musik, fest og meget mere. Festivalen har fokus på at formidle, hvor bredt en plantebaseret kost spænder. Her kan man smage mange typer mad f. eks. indisk mad, raw food, is, kage, sunde snacks og meget mere. Det er også muligt at gå på opdagelse i de forskellige boder og købe forskellige produkter med hjem. Festivalen er arrangeret af Dansk Vegetarisk Forening. Der er gratis adgang til festivalen. Vegetarisk Festival Tiøren, 2300 København S. Fredag, lørdag og søndag.
Kødfri zone.
Landet over var der 1. maj-arrangementer og aktiviteter, hvor der blev samlet ind til Arbejderens Støttefond, og det har bidraget til en ganske flot indsamlingsmåned: Mere end 75.000 kroner er indsamlet, og det bringer den samlede indsamling i årets første fem måneder op på 386.347 kroner. Ud over 1. maj-aktiviteter var der Store Kalkedag i Sæby, en fast årlig tradition, hvor venner af Arbejderen hjælper med at kalke en gård og tjener 2.000 kroner til avisen. I Roskilde har der været en hyggelig forårsfrokost, hvor der blev indsamlet 3.745 kroner, mens den traditionelle frokost Kristi himmelfartsdag på Amager gav 9.560 kroner til Arbejderen. I København har der været et arrangement, hvor der blev fortalt om Zimbabwe og her indsamlet 3.000 kroner til støttefonden. Tak for alle bidrag, det luner altid! Du kan også være med til at støtte Danmarks røde dagblad med et bidrag til kontoen i Arbejdernes Landsbank: reg.nr. 5361, kontonr. 0249087. Ønsker du at give et fast månedligt bidrag, kan du kontakte abonnementsafdelingen:
STØT ARBEJDEREN Med 75.000 kroner i maj runder årets indsamling til Arbejderen flotte 386.000 kroner. Hårdt arbejde og flere støttearrangementer har bidraget til månedens resultat.
Jeg har løsningen på havbrugs-forureningen ud for Djursland, nemlig at der indrettes til opdræt af laks i Københavns Havn.Vandet er rent nok, og havnen kan lukkes af i begge ender. Og man kan ifølge Miljøministeren sagtens bade i vandet stadigvæk. Det bliver renset af muslingefarme ved Læsø. Det vil blive en stor turistattraktion, når turisterne kan se fiskene og opleve, når de bliver fodret.Der kan måske indrettes put and take-områder, så fangsten kan tilberedes af de berømte kokke ved kajkanten.I juli måned vil den massive forurening med næringssalte, fækalier og medicinrester få et flot tæppe af bølgende, langhårede, grønne alger til at brede sig i hele havnen. Kunstigt lys i havnebassinerne vil skabe en helt unik oplevelse, hvor man tydeligt vil kunne se laksene om aftenen.Når japanerne kommer i august og stryger laksene for rogn, så kan det foregå foran Operaen, hvor vandet vil blive farvet rødt af laksenes blod.Det kan inspirere til opførelse af operaen ' Blodbadet i København'. Atter en attraktion.De mange ton døde hunlaks er uspiselige, men kan bruges som minkfoder, måske i en minkfarm på Amager Fælled.Knud Iversen Krokusvej 8 Tilst.

Christian Holst scorer tre gange for Lyngby. De kongeblå med Holst på holdet møder Aarhus Fremad i 2. Division.Sjællænderne henter en storsejr på 5-0, hvor den færøske landsholdsspiller bliver noteret for et hattrick.Sådan gik det: Holst og Lyngby rykkede op i Superligaen i sommeren 2007. I midtbanemandens enlige Superliga-sæson for Lyngby blev det til ni kasser i 31 kampe. Han skiftede efterfølgende til Silkeborg, som han scorede 42 gange for i 175 kampe. 2009/2010-sæsonen var den bedste i det jyske på det personlige plan. Her fandt den tidligere færøske landsholdsspiller vej til netmaskerne 13 gange. I sommeren 2014 rykkede Christian Holst til Fremad Amager, som han spillede to sæsoner for, inden han lagde støvlerne på hylden.På det færøske landshold scorede Holst seks gange i 51 kampe.

Fire kampe, fire sejre.Fodboldspillerne i Hobro og holdets nye cheftræner, Thomas Thomasberg, kunne ikke have drømt om en bedre indledning på foråret i 1. division i fodbold. I går vandt det effektive nordjyske hold med 4-0 over Fremad Amager hjemme på DS Arena og ligner et hold på vej mod et comeback i den bedste række.Formstærke Pål Alexander Kirkevold stod for to af målene og er nu oppe på fem scoringer i tre kampe. Den 26-årige nordmand var i det meste af 2016 udlejet til Sarpsborg i sit hjemland, men har altså fået en superstart på sin anden periode i Hobro.Nummer to i 1. division, Skive, måtte vente til fem minutter før tid, før der blev udlignet mod bundholdet Næstved, men i overtiden lynede skibonitterne igen og konsoliderede andenpladsen med sejrmålet til 2-1. Skive er to point efter Hobro. Ritzau.

Kære undervisningsminister Merete Riisager! Nærmer vi os det totalitære? Og hvor langt må en institution gå lokalt? Jeg spørger, fordi jeg i fagbladet Gymnasieskolen til min bekymring læser, at en større voksenuddannelsesinsitution har besluttet at lave egne »læringsplaner«, som ikke må forveksles med de af Folketinget vedtagne læreplaner.De skal gælde for fagene dansk, samfundsfag, matematik og øvrige fag. Instiutionen vil udarbejde et koncept, hvorefter alle undervisere haver sig at rette. I alle fag skal det gælde, at pædagogiske metoder, lærerens rolle og forberedelsetid skal ensrettes som på samlebåndet i en fiskefabrik.Ja, man tror det næppe. Det vil betyde, at én øverste leder kan bestemme alt på alle fagområder, og undervisningen må ikke afvige fra den lokale plan, ligesom man i Sovjetunionen (og andre lande i dag) havde og har centralt fastsatte bøger, der skal bruges.Skal dette være en ny norm for undervisning i Danmark, hvor den enkelte lærers undervisnings-og metodefrihed (inden for ministeriets læreplaner) skal afløses af lokale diktater? Har man lov til det i et demokratisk undervisningssystem? STIG WØRMER, AMAGER FÆLLEDVEJ 36, 2300 KØBENHAVN S.

Søren Lerby scorer for første gang for Ajax. Året inden er den offensive midtbanespiller sammen med Frank Arnesen skiftet til den hollandske hovedstadsklub fra Fremad Amager.Lerby, Arnesen og Ajax møder NAC Breda hjemme på Middenweg i Amsterdam. Danskeren scorer til 2-0 i 5-0-sejren.Ajax vinder mesterskabet med fem point ned til Lerbys senere klub PSV Eindhoven.Sådan gik det: Søren Lerby spillede i Ajax i otte år, hvor det blev til over 200 kampe. Han skiftede i 1983 til Bayern München, som han optrådte for i tre sæsoner. Derefter gik turen over Monaco, inden han indstillede karrieren i 1989 efter to sæsoner i PSV Eindhoven. Lerby var også en fast del af landsholdet i 80' erne, hvor han scorede mod Uruguay ved VM 1986 i Mexico. Lerby er i dag spilleragent for blandt andre flere danske landsholdsspillere.

Min Mac er slået op på et cafebord i Highgate i det nordlige London. Ved siden af mig står en en kop earl grey med mælk.Udenfor kan man skimte en sort Londontaxi.Jeg sidder og forsøger at få varmen, efter jeg har været på rundvisning på den victorianske kirkegård, der indgår som en del af handlingen i »Heksedrengen« for at tage fotos og lave optagelser i forbindelse med udgivelsen. Jeg sidder og kigger på de første sider af manuskriptet til min næste bog. Jeg synes, jeg rejser hele tiden, og mit liv er langt mere nomadeagtigt, end jeg ville have ønsket på grund af bøvl med et planlagt byggeri. Derfor etablerer jeg arbejdspladser, hvor som helst jeg kan komme til det. »Heksedrengen« er skrevet på en veranda i Thailand, ved et havebord på Amager og ved min mors spisebord. Det er udmattende ikke at have en fast base, og jeg længes efter mit eget kontor med bogreol og fred. Hvis jeg er heldig, kommer det i år. Midt i alt det kaos føles London stadig som hjem. Min heltinde Nora Sand bor her stadigvæk, selv om jeg er flyttet.

Ubådssagen: Allerede inden den drabssigtede raket-og ubådsbygger Peter Madsen blev fremstillet i grundlovsforhør i Københavns Byret, havde han til politiet fortalt, at journalisten Kim Wall var død. Peter Madsen havde fortalt sagens efterforskere, at der var sket en ulykke på ubåden, og at han efterfølgende havde »begravet hende til søs«. Det fremgår af en retsbog fra Østre Landsret.Madsen blev afhørt i retten lørdag den 12. august.Det skete for lukkede døre af hensyn til sagens efterforskning og af hensyn til Kim Walls pårørende.Landsretten fremhæver, at Kim Walls pårørende ikke var underrettet om Madsens forklaring inden grundlovsforhøret, og bl. a. derfor var der grundlag for at lukke dørene, lyder det i retsbogen. Kim Walls torso blev først fundet den 21. august af en cyklist ved det sydvestlige Amager./Ritzau/

Marianne Skjold Psykiatrifonden Adm. direktør 50 Marianne Skjold, adm. 

EU-kommissær Margrethe Vestager - tidligere radikal overstatsminister i SRSFog SR-regeringerne - afviser i Politiken, at hun tilhører eliten.' Jeg identificerer mig ikke med eliten i klassisk forstand', forklarer hun og tilføjer: ' Jeg har fået lov til at - om man så må sige - låne magt.' Og hun sætter trumf på med følgende argumentation: ' Jeg er på mange måder en del af en meget lille kreds af mennesker, fordi jeg er socialliberal, og jeg er radikal, og det er ved gud jo ret eksklusivt, men det er bare ikke elite, fordi enhver kan melde sig ind og være med.' Slyngelstuen er 100 pct.enig med Margrethe Vestager.Det oser langt væk af, at hun hverken er en del af eliten eller opfører sig elitært.Tværtimod tilhører hun røven af fjerde division: V Hun bor på ' lorteøen' Amager.Hun bager selv sine boller.Hun tager cyklen, når hun skal købe ind.Hun arbejder flere tusinde kilometer væk.Hun drikker kaffe på en lille, billig café.

Hvis der er er én ting, der kan få smeden op i det røde felt i forbindelse med den nye finanslov, så er det, at der igen ikke er sat flere penge af til erhvervsuddannelserne.Jeg er ofte på besøg på de tekniske skoler, fordi jeg sidder i uddannelsesudvalg og er med til at forme de fremtidige smedeuddannelser.Allerede i dag er de maskiner, de har, håbløst forældede.Rundt omkring i Danmark er virksomhederne begyndt at indføre robotteknologi.Men på skolerne er der stadigvæk nogle af maskinerne, der er fra 70' erne - og stadigvæk er manuelt betjent.Jeg kan simpelt hen ikke se, hvad det gavner, når en lærling bliver svend og endelig står med svendebrevet i hånden. På det tidspunkt er det jo allerede forældet.Så kære regering, det er NU, vi skal investere i fremtiden! Søren Svendsen, smed Dalføret 2 Amager.

Sine Rønberg Hansen, Oxford Have 221, København: I er nogle gode, dejlige og kloge børn. Og hvis nogen voksne nogensinde siger noget andet til jer, så husk på, hvad jeg har sagt.Så fint, varmt og opbyggende afleverede min søns lærer Kristina fra sidste års 0. B. i går klassen til de nye lærere i 1.klasse på Gerbrandskolen på Amager. Og de nye lærere overtog børnene (og forældrene) med fokus, opmærksomhed og overblik. De fik på én time både budt velkommen til en ny pige i klassen, fik fortalt om forældreintra og ' lært børnene at læse' med en tekst, der endte med lovning på is senere på dagen.Tak og respekt til lærere og pædagoger, der knokler for vores ungers dannelse og uddannelse og måske ofte hører mere ris end ros.

En af de afgørende forudsætninger for, at Danmarks røde dagblad fortsat kan udkomme, er, at der årligt indsamles 1.200.000 kroner til Arbejderens Støttefond.De forskellige afdelinger af Kommunistisk Parti, som udgiver Arbejderen, har bidraget godt i årets første to måneder - og Arbejderens læsere har bidraget med over 17.800 kroner.Med de godt 90.000 i januar og 100.000 kroner indsamlet i februar er status: 190.326 kroner.Der er flere måder at bidrage på: Har du lyst til at bidrage til Arbejderens Støttefond, er kontonummeret: Arbejdernes Landsbank, reg.nr. 5361, kontonummer 0249087.Vil du give et fast månedligt bidrag, kan du kontakte avisen på: abo@arbejderen.dk.En anden mulighed for at støtte er at tage »en tur i byen« og støtte avisen derigennem.I Slagelse hos FOA lørdag 11.marts klokken 15 er der debatmøde og støttefest, hvor overskuddet deles med DKP's blad Skub.Sæt allerede nu sætte kryds i kalenderen ved den 25. maj, hvor der er forårsfrokost i en haveforening på Amager, og 4. november: traditionsrig støttefest hos 3F Kastrup.
STØT ARBEJDEREN Årets måltal er 1.200.000 kroner, og med godt 100.000 indsamlet i februar viser det vejen for de resterende måneder. Og snart følger støttearrangementer.
Malene og Steen Franklen i Københavns Nordhavn og mange andre har desværre været udsat for det, som de fleste køber af projektlejligheder og rækkehuse frygter og stadig oplever: Byggesjusk og skader på deres splinternye drømmebolig. Entreprenørfirmaet KPC har stået for byggeriet og virker oprigtigt overrasket. Hvordan kan det være det? Vi købte selv et rækkehus i et af de projektbyggerier, rækkehusbyggeriet Oxford Have på Amager opført i 2005-08 - dengang for Schaumann Development.Desværre gentager historien sig, desværre begår KPC de samme fejl igen og igen. Firmaet hyrer underleverandører, som udfører et dårligt håndværk og bagefter flygter KPC fra ansvaret. Vi oplevede det samme dengang, da blandt andet regnen drev ned mellem betonsamlingerne i vores rækkehus, og man ikke havde anvendt vådrumsgips på badeværelserne! Det er ærgerligt, at KPC og andre ikke har lært af deres fejl, det er ærgerligt at man stadig ser entreprenørfirmaet i dag skyde skylden på underleverandører, som de selv har hyret. Mon der fra politisk hold kan strammes op på området, så flere ikke skal igennem det helvede, som det er, at kæmpe for noget, som burde være i orden?.
Synspunkt.
Et slag for historienSkulle det ske, at man i weekenden står stadset op til den helt store kongekrone og bliver i tvivl om, hvorfor det egentlig er, at vi slår til en tønde i frostgrader - ja, så kan man kigge forbi Nationalmuseet på lørdag. Her er der nemlig ikke kun arrangeret tøndeslagning i museets forhal.Nej, før katten slås af tønden, er der børneteater om traditionen bag udklædning, indespærrede katte og fastelavnsboller.Det er børn fra Billedskolen i Tvillingehallen, der har stået for at pynte op med piñata-inspirerede fastelavnstønder.Og så er der sikret søde sager til alle, der svinger battet, før kattekonger og -dronninger kåres.Fastelavn på Nationalmuseet. 10. feb.kl. 10-13.30. Ny Vestergade 10, Kbh. K.WWW natmus.dk.Sminke, slik og cirkushatDjævlespil, kæmpe klovnefødder og linedansende sylfider. Der findes næppe bedre omgivelser for en fastelavnsfest end et cirkus. Og derfor er Cirkusmuseet nok ikke det værste sted at tilbringe fastelavnssøndag.Lørdag åbner de ikke bare dørene til museets samling af kostumer og rekvisitter. De har også stillet et kreativt værksted klar, så man kan kreere sin egen maske eller cirkushat og blive sminket, før kampen om kronen sætter ind. Når katten er slået af tønden, vil børn-og ungecirkusset Cirkus Arcus give forestilling i Avedørelejrens gamle fægtesal. Og hold nu fast: Hele arrangementet er gratis.Fastelavn på Cirkusmuseet. 11. feb. kl. 11 kan man blive sminket og kreere sin egen maske. kl. 13 er der tøndeslagning.Og kl. 14 optræder Cirkus Arcus.Hovedporten 6, Hvidovre.WWW cirkusmuseet.dk.På opdagelse i fastelavnskunstPå SMK skal der også hamres uhæmmet på slikfyldte trætønder. Selvfølgelig.Men inden da går museet i fastelavnens fodspor, når det inviterer på en guidet børnetur i samlingen på jagt efter fastelavnsmotiver som udklædninger, masker og katte.Turen går hele vejen til Skulpturgaden, hvor børnene sammen kan lade den nyfundne inspiration flyde i abstrakte penselstrøg på et stort, fælles fastelavnsbillede.Når fingrene er tilpas grattet ind i maling, er det tid til at svinge battet mod tønden, så det runger ned gennem gangene. Hele dagen kan man købe fastelavnsboller i den tilstødende café.Fastelavn på Statens Museum for Kunst. 11. feb. Børneomvisning kl. 12.30 og tøndeslagning kl. 13.20.SMK, Sølvgade 48, Kbh. K.WWW smk.dk.Der rides til tøndenI Store Magleby på Amager er fastelavn meget mere end en tønde med slik og konfetti. Her fejres traditionen, som den har været fejret, siden Amagers store indvandrerbefolkning i sin tid introducerede tøndeslagning. For selv om katten i dag er den forlorne af slagsen, foregår det nemlig stadigvæk til hest.Om dagen beretter museet om traditionen, mens ryttere, iført høje hatte, hvide skjorter og broderede veste, rider rundt på heste pyntet med flettet manke, snekketøj og farvet bånd. Klokken 16 er der tøndeslagning på Hovedgaden.Herefter kåres tøndekongen med krans og skålsang, og der sælges æbleskiver og punch med amagerrom i museets café.Fastelavn på Museum Amager. 12. feb.Hovedgaden 4, St. Magleby, Amager.WWW museumamager.dk.Tøndeslag og tsubaerI Designmuseets gamle rokokobygning bliver vinterferien slået ind med en hilsen til Japan. Her er der arrangeret kreativt værksted, hvor børn kan lave deres egne masker inspireret af de japanske tsubaer (den dyre-dekorerede metalplade på et samuraisværd, der beskytter hænderne mod slag, red.).Maskerne kan man efterfølgende tage med sig ud i museumshaven, Grønnegården.Her er tønderne hængt op mellem træerne, og alle børn kan deltage i kampen om kronen - uanset om de er klædt ud som Kaare Klint, klovn eller med en tsubamaske. Der er fri entré til Grønnegården.Fastelavnsarrangement på Dansk Designmuseum. 11. feb. Maskeværksted kl. 13 og tøndeslagning kl. 15.Bredgade 68, Kbh. K.WWW designmuseum.dk.
Det er tid til at kravle i kostumerne og varme baghånden op. I weekenden kan man slå katten af tønden, se børneteater og blive malet i ansigtet på byens museer.
Københavns Politi har anholdt en 46-årig mand og sigtet ham for at have tæsket en 52-årig mand til døde.Den 46-årige blev i går ved et grundlovsforhør i Dommervagten i København varetægtsfængslet i 13 dage.Han har erkendt sig skyldig.Svære skaderDen 52-årige mand mistede livet på herberget Sundholm på Amager mandag morgen.Han blev fundet med svære skader, og i første omgang var man i tvivl om, hvorvidt der var sket en ulykke eller en forbrydelse. Undersøgelser viste dog, at manden var blevet slået og sparket.Ved grundlovsforhøret kom det frem, at de to mænd kendte hinanden og blandt andet havde drukket sammen aftenen inden overfaldet.Herbergscenter Sundholm har i mere end 100 år fungeret som herberg for hovedstadens svageste.I de senere år har det fortrinsvis været et tilbud til hjemløse med misbrugsproblemer.

Efter nedrykningen fra Alka Superligaen skulle Viborg søndag i gang med livet i den næstbedste række, og det blev ikke sjovt.Nedrykkerne var på besøg hos oprykkeren Thisted, der hjemme sørgede for en 2-1-sejr. Viborg kom ellers planmæssigt foran i første halvleg ved Morten Beck, men efter pausen sørgede JeffMensah og Mikkel Agger med en scoring hver for, at Thisted kunne indlede livet i 1. division med tre point.Vejle vandt ude 3-1 over HB Køge efter tre scoringer i den sidste halve time.Nykøbing FC kom også i gang med tre point, da Skive blev besejret 3-2 på hjemmebane.I søndagens sene opgør vandt Vendsyssel FF 2-0 over Fremad Amager. Her scorede Lucas Jensen begge mål for hjemmeholdet.Brabrand og Roskilde skulle også have spillet søndag, men den kamp blev udsat på grund af et voldsomt regnvejr. Ritzau.

623 mio. kroner omsatte Arkitektgruppen for i 2016. Det var 10 procent mere end i 2015 og næsten dobbelt så meget som i 2012. Samtidig var der fremgang i overskudsgraden, der landede på 9,4 procent - et godt stykke over det langsigtede mål på 6 procent - på trods af at man har investeret i joint ventures, der skal styrke forretningen i de kommende år. Selskabet, der trods navnet definerer sig selv som projektudvikler, har som så mange andre nydt godt af det stærke boligmarked i hovedstaden. Det er blandt andet sket med byggerier i Ørestad (billedet) og ved Amager Strandpark, på Sluseholmen samt Teglholmen. Man har dog også opført boliger i Køge, Farum og hjembyen Odense.Forventningen lyder på yderligere vækst i år, men nu i højere grad trukket af byggeri uden for hovedstaden - blandt andet i Aarhus og Horsens.»Vi håber at kunne starte projekter op i flere nye dele af landet allerede i 2017.Samtidig vil vi også gerne øge antallet af projekter med bæredygtigt byggeri. Det er et område, som er i rivende udvikling, og hvor vi allerede besidder en stor erfaring,« procent voksede Arkitektgruppens omsætning med i 2016.

Seniorhøjskolen i Nørre Nissum har fundet sin nye forstander.Det er Maria Kangas Christensen, der afløser Flemming Nees den 1. januar 2018.Maria Kangas Christensen er cand. mag i retorik og har en bachelorgrad i finsk, teatervidenskab og nordiske studier. Hun har stor erfaring i ledelse med baggrund i forskellige stillinger på Københavns Universitet. Hun har desuden været leder af Nationalt netværk af skoletjenester og har blandt andet arbejdet med at hjælpe skoler med pædagogisk tilrettelagte museumsbesøg.Hun kommer til Seniorhøjskolen fra en stilling som specialkonsulent i Frederiksberg Kommunes skoleafdeling.Maria Kangas Christensen har beskæftiget sig med undervisning, læring og oplysning gennem mange år. Hun er 40 år og voksede op i Herning.Foreningsmæssigt og folkeligt har hun sine rødder i FDF og har her været frivillig leder gennem mange år.Maria Christensen flytter sammen med sin mand Martin og deres fire børn i alderen fire til ni år fra Amager til Lemvig-området.

Hobro fører stadig 1. division i fodbold med et forspring på tre point ned til forfølgeren fra Skive. Det står klart, efter at Hobro i går besejrede Nykøbing FC med 3-1, mens Skive hjemme sikkert vandt 4-1 over Fremad Amager. Med sejren nåede Hobro op på 47 point efter 25 kampe på den førsteplads, der giver direkte oprykning til den bedste række.Skive har på andenpladsen i rækken 44 point. Nummer to og tre i rækken får mulighed for at spille om oprykning til Superligaen, og specielt tredjepladsen kæmper flere klubber om. Den indtager FC Helsingør med 40 point efter en 1-0-sejr over Roskilde, der nu er nummer fire med 39 point, mens Vendsyssel FF er nummer fem med 38 point efter et 0-1-nederlag til FC Fredericia/ ritzau/.

Tommy Petersen, 40Rådgiver, København, bliver 6.marts 40 år.Tommy Petersen er medlem af Københavns Borgerrepræsentation og gruppeformand for de Radikale.Spørger man de politiske kolleger og modstandere på Københavns Rådhus forbinder de fleste Tommy Petersen med hans arbejde for at adskille kirke og stat og hans arbejde for at forbedre vilkårene for LGBT-personer.Han markerede sig for alvor på den politiske arena, da han i 2013 satte ateismen på dagsordenen og fik etableret ateistiske gravpladser på byens kirkegårde. Samme år blev han valgt til Borgerrepræsentationen.Inden han gik ind i politik, var han med til at starte Bjørn Lomborgs Copenhagen Consensus Center og arbejdede derefter i flere år som Business Developer for FN.Han har i alle årene været meget involveret i arbejdet for at sikre plads til minoriteterne i København.Et arbejde, der i 2016 indbragte ham LGBT-miljøets Axgil-pris som Årets Aktivist.Herudover har særligt kampen for byens træer og bevarelsen af Amager Fælled optaget ham meget.Tommy Petersen er cand. merc. fra CBS og bor til daglig på Islands Brygge med sin kæreste Søren og deres tvillingedrenge på fem år.

Direktøren for formel 1, Chase Carey, var for nylig i København for at besigtige grundlaget for at køre løb i Københavns gader. Bare tanken om støj, møg, giftig røgforurening samt afspærring af gader og stræder får det til at løbe koldt ned ad ryggen på mig - for hvad i alverdens navn skal vi dog med løb af denne karat her i byen? Lad dog de rige mæcener Lars Seier Christensen, Helge Sander og erhvervsminister Brian Mikkelsen (K) lege så meget de lyster, så længe vi andre slipper for galskaben.Hvad formålet med et sådant løb skulle være, står hen i det uvisse.København er berømt nok i forvejen.Så kære overborgmester Frank Jensen (S), træk nu i håndbremsen, som du også gjorde det i forbindelse med byggeriet på Amager Fælled op til kommunevalget sidste efterår. Fri os for formel 1 i København.

Alternativets spidskandidat Niko Grünfeld står til at blive Københavns næste kultur-og fritidsborgmester.Det regnes normalt ikke som en af de »tunge« borgmesterposter, men partiet har store planer for kulturområdet.8. november udtalte Niko Grünfeld blandt andet til Berlingske, at partiet vil øge og »måske endda fordoble« kulturbudgettet. Derudover har han gjort bevarelsen af Amager Fælled og andre grønne områder til sin mærkesag.42-årige Niko Grünfeld er et nyt ansigt i lokalpolitik, men har været med i Alternativet helt fra den spæde start i 2013. Ved Folketingsvalget i 2015 var han blandt partiets spidskandidater, og da han ikke blev valgt ind, fortsatte han med at arbejde for partiet på Christiansborg.Han er uddannet fra Handelshøjskolen i Aarhus, og før han gik ind i politik, arbejdede han blandt andet som iværksætter og coach. Folk omkring ham fortæller, at han har en særlig karisma og evne til at inddrage og engagere folk omkring sig - men at han også forventer stor loyalitet af dem.sifh@berlingske.dk 

Frank Jensen, overborgmester i København, har pludselig skiftet mening om hovedstadens naturområde, Amager Fælled: Nu vil han alligevel godt finde et andet sted til en ny stak etageejendomme.' Jeg er ikke lavet af sten. Jeg forholder mig til den virkelighed, der omgiver mig', siger han om den store folkelige modstand til Berlingske.Nej, Frank er ikke lavet af sten - men beton, især mellem ørerne.Dét, han i virkeligheden har fået øje på, er datoen 21. november, hvor danskerne går til kommunalvalg.Og hér tegner sig et flertal uden om Frank Jensen som borgmester.Ikke mindst på grund af protesterne mod at bygge i byens store, grønne åndehul, som han hidtil blank har afvist som helt urealistiske og kaldt ' grønt snæversyn'.Så drop skåltalerne, Gummi-Frank. Vi har gennemskuet, at du står for dét, du tror giver stemmer.Spørgsmålet er så, om Frank Jensen kan huske sine løfter efter kommunalvalget?.

Der er mange smukke ting at opleve i Dragør, måske især om sommeren. Den hyggelige, gamle bydel, museer, Dragør Fort, små butikker, vaffelis på havnen  og dagens Side 9-pige, Christina.Hende har den lille by heldigvis fornøjelsen af hele året, og der er ikke umiddelbart fare for, at hun stikker af til storby og larm.- Jeg foretrækker at bo uden for byen, der er dejligt stille. Det bedste ved at bo i Dragør er naturen. Vi har Amager Fælled 500 meter fra vores dør, hvor jeg dagligt går ture med hunden. Og de der berømte is på havnen? De lokker den jordnære brunette forbi, når solen er fremme, og sæsonen er skudt i gang.- Dragør er kendt for is på havnen. Min kæreste og jeg tager derned, så længe der er sol og varme. jfs.

Brabrand var i går tilbage i den næstbedste række efter syv års fravær. Efter oprykningen fra 2. division i juni indledte Brabrand det nye liv i 1. division med at hente et point på hjemmebane mod FC Roskilde. Opgøret, der blev udsat fra mandag til i går på grund af regnvejr, endte 1-1, og dermed er første runde i 1. division færdigspillet.Gæsterne bragte sig dog foran i første halvleg ved Mathias Gehrt, og det så længe ud til, at Roskilde skulle rejse hjem med tre point, men syv minutter før tid fik Mads Schäfer Bak udlignet for Brabrand.Vejle, Vendsyssel FF, Nykøbing FC, Esbjerg og Thisted har alle tre point efter første runde. Brabrand og Roskilde har et enkelt point, mens Skive, FC Fredericia, Viborg FF, HB Køge og Fremad Amager alle har nul point/ ritzau/.

Thomas Johannes Erichsen, Amager Strandvej 156, København: Front Nationals Marine Le Pen blev i sidste uge modtaget med åbne arme af Putin i Kreml. Russiske banker låner millioner til hendes valgkampagne, og hun lover til gengæld at kæmpe imod sanktionerne mod Rusland.Det bekymrer åbenbart ikke den franske leder, at den undertrykkende islamisering, som hun har slået sig op på at bekæmpe, ikke adskiller sig synderligt fra den negligering af basale friheder, som Putin repræsenterer. Hvad er egentlig vigtigt for Le Pen? Frihed? Åbenbart ikke. En vej til magten? Straks mere sandsynligt.Integrationsproblemerne i Frankrig er alt for alvorlige til, at Le Pen kan løse dem. Men at hun kan stramme skruen og gøre ondt værre, er der næppe tvivl om. Især hvis hun ikke er bange for at lade sig inspirere af Putins metoder. Og det er hun næppe. Tværtimod.

U2 har ikke spillet på dansk grund siden 2010, men til ef-teråret vender de omsider tilbage. Det irske rockband optræder i hovedstadens Royal Arena lørdag 29. september.U2 afslørede i fjor, at de ville komme til Danmark i 2018, men først flere måneder senere er detaljer ne nu of fentlig gjort.Koncerten på Amager er en del af kvar tettens Experi-ence + Innocence Tour, der rammer Nordamerika til sommer og Europa til efteråret.Som Metallica har U2 på deres kommende tur né valgt at placere scenen midt i alverdens arenaer. Gruppens produktion vil ' udforske det nyeste inden for avanceret teknologi', ifølge en pressemeddelelse.Der er billetpriser mellem 1400 og 300 kroner plus gebyr.Ståpladser koster 650 kroner plus gebyr.Det generelle billetsalg begynder mandag 29. januar klokken 10.00 via ticketmaster.dk og livenation.dk.treo.

Det hører med til myten, at de Radikales Marianne Jelved er tidligere skolelærer og gårdvagt.Det er vist godt, at hun og de Radikale i de senere år er kørt ud på et sidespor. Både som skolelærer, og som politiker. I de Radikales nye forsøg på at åbne grænser endnu mere, udstiller hun sin historieløshed: »Vi har taget imod folk mange gange i Danmarks historie. Christian IV trak hollænderne herop, så vi kunne lære at dyrke grøntsager. Og så videre.« Det var faktuelt Christian II, som 100 år inden Christian IV, i 1521 inviterede i alt ti hollandske familier med ca. 180 personer til Amager. Og ikke Christian Firtal.Sagesløse skoleelever bør ikke udsættes for hendes uvidenhed.Og danske borgere ikke for hendes muslimske indvandring. MORTEN DREYER, FOLKETINGSKANDIDAT FOR DF, DRAGØR.

80Pastor emer. Flemming Greibe, Rønde, blev cand. theol. fra Aarhus Universitet i 1973. 12 år tidligere havde han erhvervet en lærereksamen fra Aarhus Seminarium og virkede derefter som folkeskolelærer.Flemming Greibe fik ansættelse som sognepræst i Tvede-Linde-Mellerup Pastorat den 1. marts 1973, og her virkede han uafbrudt frem til pensioneringen i august 2004.80Kunstsamler Erik Veistrup, Kastrup, har tidligere arbejdet som lærer på Pilegårdsskolen i Tårnby i årene 1963-1997. Gennem årene har han erhvervet en betragtelig kunstsamling, hvor dele dog er doneret til forskellige museer. Således er omkring 70 malerier nu at finde på blandt andet Vendsyssel Kunstmuseum, Trapholt og Heart i Herning. Desuden har han foræret endnu 200 værker til Danmarks Keramikmuseum i Middelfart, som nu besidder hele han samling på 1200 værker.Erik Veistrup har været formand for Amager Kunstforening, medlem af bestyrelsen for Silkeborg Kunstnerlegat siden 1997, af bestyrelsen for Det danske Kunstsamlerselskab siden 2004 og 2005-2010 af bestyrelsen for Koefods Legat.Han har desuden flere fotoudstillinger bag sig, ligesom han har skrevet meget om kunst i forskellige sammenhænge og deltaget i flere tv-og radioindslag. J.

20 måneder bag tremmer som mistænkt i en narkosag har gjort en mand fra Amager så syg, at han er blevet skadet for livet.Anklagemyndigheden har måttet betale 1,25 mio. kr. i erstatning for varigt mén og for tab af erhvervsevne, oplyste mandens advokat fredag.Oveni er han tidligere blevet tilkendt 675.500 kr. i erstatning for uberettiget varetægtsfængsling og tabt arbejdsfortjeneste. Med renter udgør det samlede beløb godt to millioner kr., oplyser advokat Andro Vrlic.»Det er meget sjældent, at det godtgøres, at der en årsagsforbindelse mellem varetægtsfængsling og psykisk sygdom,« siger advokaten.Det er Arbejdsmarkedets Erhvervssikring, som tidligere hed Arbejdsskadestyrelsen, der har taget stilling til den 56-årige mands helbred. Méngraden er sat til 35 pct., og tabet af erhvervsevne er på 75 pct.Manden arbejdede i en spillekiosk, da han blev mistænkt og anholdt i en større narkosag om indsmugling af heroin fra Pakistan.Efter at have tilbragt de mange måneder som varetægtsfængslet blev han frifundet af Østre Landsret. Ritzau.

Pluk blomster i byskoven Fyld dit hjem med blomster fra den nye byskov på Amager. 

/ En 27-årig polsk mand sigtes for at have voldtaget sin ekskæreste i en lejlighed på Amager i København.Manden er blevet varetægtsfængslet i 27 dage.Parret slog op i juni, men kvinden boede efterfølgende i lejligheden, og natten til onsdag voldtog manden ifølge sigtelsen ekskæresten.Han tilstår voldtægten. Men han afviser dog at have holdt kvinden fast og slået hende i hovedet, som sigtelsen ellers går på.Manden forklarede i et grundlovsforhør i går, at nogle venner havde været på besøg. Da de gik, begyndte polakken og ofret at boksetræne, hvor hun tog boksehandsker på og slog mod hans håndflader.Den 27-årige fortalte, at det havde de gjort mange gange før. Ved et uheld - hævder han - slog han kvinden i ansigtet, og uden at vide hvorfor lagde han hende ned på sengen og satte sig overskrævs på hende og endte med at voldtage hende.Efter voldtægten flygtede kvinden fra lejligheden. I går besluttede den 27-årige at melde sig selv til politiet./Ritzau/

L andets kommunalbestyrelsesmedlemmer har for kort tid siden fået besked om, at KL holder repræsentantskabsmøde om økonomiforhandlinger den 31. maj på Bella Sky, Comwell (ved Bella Centret). KL's repræsentantskab består af 98 borgmestre og 83 kommunalbestyrelsesmedlemmer.KL's bestyrelse har også fået at vide, at de skal reservere 1-3 til forhandlinger, og KL har også allerede nu indbudt til møder om resultatet 7. og 8. juni.Så der lægges op til en meget hurtig afvikling.Derfor planlægger Velfærdsalliancen og tilsluttede organisationer i København, i lighed med sidste år, en Happening/ Løbeseddelsuddeling: onsdag den 31. maj, mellem klokken 8.30 og 10.00 foran Bella Sky, Comwell - Center Boulevard 5, på Amager.»Sæt kryds i kalenderen allerede nu. Vi skulle gerne have mange faner, skilte og folk til at give vores opbakning til en økonomiaftale uden nye nedskæringer.Vi vil forsøge at få kommunalpolitikere og forbundsfolk til at tale ved vores markering, som er trætte af velfærdsnedskæringer.«.
VELFÆRDSALLIANCEN I KøbENhAVN Sæt kryds i kalenderen: KL holder repræsentantskabsmøde den 31. maj. Derfor planlægger Velfærdsalliancen og tilsluttede organisationer en happening ved Bella Centret i København.
Nu har Danmarks Radio med øjeblikkelig virkning lukket ned for udsendelser med "Café Hack", grundet denne imod reglerne har opkrævet sponsorgebyrer fra indehaverne af de lokaler, de har været i.Det må vel siges at være i orden, idet "Café Hack" med Søren Dahl i spidsen kendte eller i hvert fald burde have kendskab til reglerne.Vi licensbetalere og skatteydere kunne så blot håbe på, at DR's regler var lige så soleklare, når det gælder egne økonomiske initiativer og budgetlægninger. Jeg tænker selvfølgelig på bygningen af DR-byen på Amager og ombygningen af en fabrikshal i København for afholdelse af Melodi Grand Prix.Begge byggerier var så store og pompøse, at de overskred budgettet tæt på 50 pct., og millionregningen blev sendt videre til os licensbetalere og skatteydere.Og én ting mere, som også nærmer sig en politianmeldelse - var det en bevidst underbudgettering?.

I 2017 har det været en af de helt store dagsordener, bandekrigen.Der har siden forsommeren været over 30 skudepisoder i gaderne mellem forskellige grupperinger af danskere med anden etnisk baggrund, og i foråret fik vi endnu en bandepakke.Men bandekrig som fænomen i Danmark er ikke nyt, og i denne måned er det præcis 40 år siden, at den første danske rockerkrig tog sin begyndelse.Fredag 28. oktober 1977 blev en 18-årig fyr ved navn Carsten overfaldet, mens han sad på Amager-værtshuset Løjtehus. Han var medlem af Nøragersmindebanden fra Vestamager og fik den aften tæsk af en gruppe unge mænd fra motorcykelklubben Nomads MC.Overfaldet førte til en optrapning mellem de to grupper, som voksede og blev til henholdsvis Bullshit og Hells Angels. I tiåret 1977-87 udviklede konflikten sig til de voldsomste væbnede kampe i Danmark efter Anden Verdenskrig, og i alt ti unge mænd blev dræbt i kampene mellem de to grupper: ni bandemedlemmer - heriblandt de to Bullshit-rockere, der døde i dobbeltdrabet på Søpromenaden i 1983 - og et uskyldigt offer.Da konflikten begyndte i efteråret 1977, var overfaldsmændene fra klubben Nomads MC netop flyttet til nye lokaler på Islands Brygge på Amager, tæt på Langebro. Samtidig holdt Nøragersmindebanden, en gruppe knallertrødder, til på Vestamager omkring deres lokale ungdomsklub.Banden fra Vestamager bestod primært af hjemmeboende unge. De var vokset op i et kolonihaveområde i faldefærdige huse uden kloakering og indlagt vand. På den nybyggede Skelgårdsskolen var de gruppen af såkaldte problembørn, og nogle af dem var småkriminelle: To af dem havde begået indbrud i en pølsevogn, og en anden havde stjålet en porcelænsfigur fra en lokal kro.Fra slagvåben til geværerNomads MC's medlemmer var nogle år ældre. De havde tidligere holdt til på Nørrebro, havde motorcykler og begyndte at køre fra Islands Brygge til Vestamager for at søge konfrontation med den lokale knallertbande.Efter overfaldet 28. oktober 1977 eskalerede konflikten i løbet af en uge. Et opgør 4. november førte til masseanholdelser på Vestamager, og natten til 5. november kørte Nøragersmindebanden til Islands Brygge for at udføre et bagholdsangreb på Nomads MC i deres lokaler. Med sig havde de oversavede kosteskafter, cykelkæder, en morgenstjerne og tre geværer.Det var første gang, der blev anvendt skydevåben i en dansk bandekonflikt, og resultatet var fatalt. To medlemmer af Nomads MC blev såret, mens den unge pædagogmedhjælper Kim Mortensen fra Nøragersmindebanden blev dræbt.På det tidspunkt var Nomads MC allerede ved at indgå en alliance med motorcykelklubberne Iron Skulls, Dirty Angels og Galloping Goose, og de bragte fjendskabet til Nøragersmindebanden med sig. De fire københavnergrupper slog sig sammen til Unionen, som i 1980 blev optaget i den internationalt funderede klub Hells Angels.Samtidig blev Bullshit dannet på Vestamager af tidligere nøragersminderødder og nogle medlemmer af gruppen Filthy Few fra Vesterbro. En af dem hed Henning Norbert Knudsen og gik under navnet Makrel. Han var vokset op i Nyhavn, men havde i en årrække boet på Jyderup Realskole på Vestsjælland, hvor Københavns Kommune anbragte børn fra socialt belastede hjem.På skolen dannede Makrel sin første bande sammen med tre andre skolekammerater, blandt andet drengen Johnny Jensen, som var søn af en enlig mor med et misbrugsproblem.11. november 1977, kun seks dage efter, at Kim Mortensen var blevet skudt på Islands Brygge, blev Johnny Jensen dræbt på diskoteket Daddy's Dance Hall på Axeltorv. Drabsmanden var en ung tatovør, der havde forbindelse til Unionen.Det var de to drab, der førte Nøragersmindebanden og Filthy Few sammen i Bullshit. Makrel og resterne af Filthy Few drog fra Vesterbro til Vestamager, hvor den nye klub fik sit første tilholdssted i en gammel lade, der hørte til den lokale fritidsklub, hvor de unge i Nøragersmindebanden var kommet i deres skoletid.Forhærdelsen i 1980' erneI de følgende ti år blev otte medlemmer af Bullshit dræbt, heriblandt Makrel, der blev præsident for klubben og i maj 1984 likvideret foran sit hjem på Amager.Et medlem fra en supporterklub til Hells Angels døde i løbet af rockerkrigen, men Bullshit-rockeren, der affyrede det dræbende skud, blev ikke straffet for drabet, som retten skønnede blev begået i nødværge.Men da Bullshit blev opløst i 1987, havde klubben fået endnu et liv på samvittigheden. I januar samme år var en tilfældig gæst, der var dukket op i klubhuset på Amager, blevet ramt af et skud gennem hovedet. I dagevis lå liget i et bagagerum i en bil og blev siden støbt ned i et betongulv i Multimediehuset på Christiania.Rockerklubben, der blev dannet af tidligere knallertrødder og kostskolebørn, var på ti år endt som en lille forhærdet kerne af kriminelle. Efter sagen om betongulvet gik klubben i opløsning.camilla.stockmann@pol.dk 

Selve rummet kan skælve. Ikke havet, ikke jorden, ikke luften, men rummet. Når sådan et skælv rammer os, strækkes både du og jeg en lille smule, ligesom en olieplet på et bølget hav.Sådanne »rumskælv« kaldes også for tyngdebølger, og de er så uhyre små, at de i hundrede år har været umulige at måle.Hidtil har fysikerne kun mærket tyngdebølger fra to sorte huller, der er banket ind i hinanden, men i denne uge fortalte de, at deres enorme detektorer og teleskoper placeret over hele verden havde følt to tunge stjerner kollidere. De to stjerner var tungere end Solen, men fyldte det samme som Amager. De kaldes neutronstjerner, og en lille håndfuld neutronstjernestof vil veje flere milliarder tons.Når to neutronstjerner braser sammen, kaldes det en kilonova, og de er så voldsomme, at atomer smelter sammen til tunge metaller som guld, platin og bly. Måske Jordens guld stammer fra kilonovaer. Lige inden sammenstødet spurtede neutronstjernerne rundt om hinanden hurtigere og hurtigere, så hele rummet gyngede og lavede tyngdebølger.Astronomerne er begejstrede, fordi de små skvulp kan lære os en masse om rummet. Gunver Lystbæk Vestergård.

Frank Jensen. Kys frøen, Frank, så - puf! - forvandler den sig måske til en prinsesse... eller..åh nej... tv-kokken Nikolaj Kirk. Den slags mareridt kan let have plaget Københavns socialdemokratiske overborgmester, efter at han i onsdags led et nederlag af de større: Kun to måneder før kommunalvalget måtte han opgive sine planer om at opføre 2.500 boliger på Amager Fælled. De skulle ellers have finansieret en del af hovedstadens ambitiøse metrobyggeri og sikre 625 almennyttige boliger, så ikke kun velstillede har råd til at bo i byen. Men Frank Jensen fejlbedømte folkedybet. Anført af Nikolaj Kirk, der kæmpede frøernes og sommerfuglenes sag, vendte stemningen, og pludselig følte Frank sig alene. »Jeg var ellers parat til at stå fast i blæsten«, forsikrede han heroisk i Politiken, efter at de politiske vinde havde taget både ham og hans planer i denne lokalpolitiske udgave af ' Borte med blæsten'.michael.jarlner@pol.dk 

Med indvielsen af Amager bakke får København nu sin egen lille bid af dystopien, en lille slalombakke, hvor vi alle kan få illusionen af at tilhøre det globale jetset. Som en anden James Bond kan vi drøne ned over den evige sne, med Københavns røde tage og grønne spir som en malerisk baggrund. Vi får lov at smage den globale elites eskapisme, der med ubegrænsede ressourcer ikke lader sig binde af noget så ordinært som et steds topografi, klima eller kultur, men som en Aladdin forventer sine ønsker opfyldt ved det mindste vink.Som en efterhånden ældre københavner kan jeg kun håbe på, at den kunstige sne smelter, så byen kan beholde sin værdighed. København skal ikke ende som en kulisse for åndsforladt underholdning og globaliseringens løgn om, at den omnipotente tilfredsstillelse fri af stedslighed og kulturens tradition er menneskets lykke.

Priserne på ejerlejligheder i de københavnske bydele er steget markant hen over de seneste år, men det har ikke sat handlen i stå. Salgstal for første halvår af 2017 viser, at handlen i fire områder er steget med over 20 pct., hvis man sammenligner med samme periode sidste år.Der er vel at mærke tale om bydele, hvor der har været mindst 50 handler i perioden.Islands Brygge på Amager ligger i top med en stigning på 34 pct. Helt konkret betyder det, at der i år er blevet solgt 86 ejerlejligheder mod 64 stk. i perioden fra januar til og med juni i 2016. De øvrigt bydele, der har vækstet med minimum en femtedel i salget, er Vesterbro, Frederiksberg C og Vigerslev, der ligger på vestsiden af Valby.»Tidligere var Valby et ganske appetitligt område rent økonomisk for boligkøbere på jagt efter en ejerlejlighed i København, men også her har priserne nået et niveau, der presser en del købere et stykke længere ud af byen. Blandt andet derfor ser vi en stigning i Vigerslev, ligesom også Brønshøj på den anden side af Nordvest har oplevet et øget salg,« siger Birgit Daetz, der er kommunikationsdirektør hos Boligsiden.dk.
Islands Brygge ligger i top på listen over de bydele i København, hvor lejlighedssalget er steget mest. Det viser nye tal.
»Jeg har da i høj grad været systemets mand, lønnet af systemet for at forsvare systemet.Jeg er bestemt en typisk embedsmand.« Sådan omtalte Karsten Hjorth sig selv for år tilbage i et interview. Han arbejdede som statsadvokat i en årrække frem til 2007 og havde med en række store straffesager at gøre. Blandt andet plejehjemsassistenten, der var sigtet for at have dræbt 22 beboere. Her traf Hjorth afgørelsen om, at beviserne ikke kunne bære en drabssag mod hende.Flere gange blev Hjorth kritiseret for ikke at ville retsforfølge politifolk. F. eks.to betjente, der skød og dræbte en psykisk syg person i en 7-Eleven-butik.Hjorth besluttede, at der ikke skulle rejses tiltale. Det var rigsadvokaten ikke enig i, og i stedet blev Karsten Hjorth erklæret inhabil i sagen. I sidste ende blev de to frikendt. Omvendt rejste han tiltale mod to betjente, der skød en biltyv på Amager.Om det sagde Karsten Hjorth til Berlingske: »Da vidste jeg, at politiets fagforening straks ville komme farende. Men dette må de og vi leve med.«/ ritzau/.

Normalt er det gratis at nøgenbade ved det kommunale badeanlæg Helgoland på Amager ved København fra sankthans til september.Men fra i år koster det 1.400 kroner.Det skriver DR P4 København.En aftale mellem Københavns Kommune og foreningen Det Kolde Gys betyder nemlig, at man fra i år skal være medlem af foreningen for at bade nøgen ved Helgoland.Det vækker harme blandt flere af Helgolands brugere, heriblandt Jakob Hedegaard, der har indledt en underskriftindsamling mod de nye regler.»Nu har Københavns Kommune brugt 25 millioner kroner på at opføre Helgoland og så laver de lige pludselig sådan en mærkelig aftale med Det Kolde Gys, der lukker adgangen for offentligheden. Det bryder med årtiers tradition,« siger han til DR P4 København.De nye regler vækker også forundring blandt politikerne./Ritzau/

Til sommer bliver der i den grad kastet stjernestøv over København, når den tidligere anfører for det danske fodboldlandshold Daniel Agger inviterer en række af sine tidligere kollegaer fra tiden i England til en storstilet golfturnering. Det skriver Ekstra Bladet.Deltagerlisten tæller bl. a. navne som Liverpool-ikonerne Steven Gerrard, Jamie Carragher, Luis Garcia og Pepe Reina. Derudover trækker golfveteranen Thomas Bjørn og hardhitteren Mikkel Kessler også i golftøjet.Golfturneringen, der fungerer som et velgørenhedsarrangement, afholdes den 17. juni hos Royal Golf Club på Amager, og formålet er at samle penge ind til børn på Vestegnen, så de får bedre mulighed for at dyrke idræt.Det er Daniel Aggers fond, The Agger Foundation, der i samarbejde med Helle Thorning-Schmidt, står bag velgørenhedsarrangementet.Den tidligere statsminister er i dag international chef hos Red Barnet.I alt vil 22 internationale sportnavne svinge køllerne til golfturneringen d. 17 juni, og det er tanken, at virksomheder skal kunne købe sig adgang til at spille med de mange stjernenavne.Den 32-årige Daniel Agger gik på fodbold-pension sidste år.mdeg@bt.dk 

Den navnkundige Flyvergrillen ved lufthavnen i Kastrup har efter et slagsmål med en tysk netpirat sikret sig retten til at kunne bruge sit eget navn på nettet.Flyvergrillen, som for enden af Amager Landevej er udsigtspunkt for særligt interesserede flyspottere, har med hjælp fra Klagenævnet for Domænenavne fået fat i netadressen flyvergrillen.dk. Den havde en tysk netpirat fra München købt i januar 2012 for at sælge den videre, men den bliver nu snarest overført til Flyvergrillen, der i forvejen ejer adressen flyver-grillen.dk (med bindestreg), hvor både billeder af begejstrede flyentusiaster og menukortet til de sultne sjæle kan besøges.Klagenævnet for Domænenavne har frataget det tyske selskab Atop Capital i München retten til flyvergrillen.dk (uden bindestreg), som straks skal overføres til Flyvergrillen. Man må nemlig ikke lukrere på andres virksomheds-og produktnavne, sådan som netpirater gør.Flyvergrillen begyndte som et flytbart ishus i 1972, men blev i 1980erne udvidet. Den ligger, så man fra første parket kan se alle starter og landinger i Københavns Lufthavn. Th.

Hvad vi taler om på Parnasset netop nu:1 Valgkampstyvstart. Sjældent er en københavnsk lokalvalgkamp skudt i gang så tidligt og så dramatisk som i år. Der er stadig mere end tre uger til kommunalvalget, og Socialdemokratiet har allerede slugt en kæmpestor kamel, da de skrinlagde byggeplanen på Amager Fælled. Radikale hænger i laser efter den skandaliserede Anna Mee Allerslevs retræte. Hvad bliver det næste? 2 Naser Khader. Er der ikke nogen, der kan forklare den dreng, hvor uklædeligt det er hele tiden at komme op at skændes med folk på den der hysteriske måde? 3 Danmarkshistorien. O. k.: Vi kan ikke blive enige om, hvordan fremtiden vil komme til at se ud. Vi kan heller ikke blive enige om, hvad der foregik i fortiden.Skal vi droppe det hele og gå hver til sit? DF og Venstre får Jylland - og vi andre bliver bare hjemme? 4 Kunstskolerne. Jamen, selvfølgelig: Alt kan da slås sammen, hvis man vil. Hvilke digtere skal vi slå sammen? Hvad med Nordbrandt, Naja Marie Aidt og Casper Eric? Asta Olivia og Peter Laugesen? 5 Spil dansk-ugen. Den begynder på mandag. Det bli'r så hyggeligt!.

Nedlæg kommunerne. Læg deres beføjelser ind i regionerne. Det har jeg ment i mange år, men altid har man set på mig, som foreslog jeg togdrift til månen.Det kommunale selvstyre er Dannebrogsordenen i det demokratiske revers. En smuk tradition for lokalt folkestyre.Fra neden. Og alt det.Men tiden er bare for længst løbet fra fænomenet. Kommunerne er for små til, at medierne fokuserer på kommunalbestyrelsernes beslutninger. Der er ingen medieøkonomi i at udrede opskrifterne på kommunal sagsbehandling og ditto beslutninger.Selvom kommunerne ejer alt fra plejehjem til folkeskoler, veje og lokalplaner, er det mere end svært at skaffe lokal opmærksomhed til kommunalvalget. Hvis man stoppede folk på gågader landet over og spurgte, hvem der er formand for skoleudvalget i kommunen, vil kun skoleudvalgsformandens egen familie vide det. Tonsvis af millioner kr. og usynlig magt forvaltes bag byrådsdøre, som ingen gider åbne for at lytte med.Bagsiden af det kommunale selvstyrer er utallige. Veldrevne folkeskoler må afgive deres overskud til naboskoler, der ledes med underskud. Eller plejehjem underlægges tilfældige sparekrav, så personalet melder sig syg på grund af presset. Eller veje, der misligholdes, fordi ingen i kommunalbestyrelsen boede i den del af kommunen. Eller kommunale virksomheder trumfer små iværksættere, som går konkurs, fordi det offentlige stjal deres ide. Eller lokalplaner, der uptivupti vendes op og ned, fordi nåja, ingen var stærke nok til at gennemskue bedraget og stille sig i vejen.Kommunestyret har haft sin tidEt dugfriskt eksempel på det sidste er Borgerrepræsentationen i København, der har travlere end travlest med at få bebygget Amager Fælleds gamle strandeng med 260.000 etagemeter beton.I en foruroligende klumme i Altinget afdækker Rune Engelbreth Larsen, der er medlem af Hovedbestyrelsen i Danmarks Naturfredningsforening, hvordan socialdemokraterne i København i en længere årrække er gået til valg på beskyttelse af biodiversitet, men reelt har modarbejdet fredningsintentionerne med Amager Fælled.De naturmæssige vigtigste arealer på Amager Fælled endte således tilfældigvis i byzonen i stedet for landzonen for 25 år siden. Stat og kommune svor, at man ville beskytte Fælledens byzone-arealer, men faktisk var man allerede i gang med at udvikle Ørestad-ideen.Byzone-arealet blev bebygget, tilbage ligger den gamle strandeng, hvor et lille borgerrepræsentationsflertal nu vil have de mange tusind etagemeter opført. Der mangler boliger i København, forsvarer man det med. Men i en mail fra chefen for Planlægning og Arkitektur i By&amp;Havn hedder det, at man skal skynde sig at få byggeriet i gang, for jo længere tid det tager, »jo større er risikoen for, at efterspørgslen på boliger når at aftage.« Hvorfor strandengen skal bebygges så kvikt, og hvorfor biodiversitet er forbeholdt valgkampe, kan kun de involverede politikere svare på. Hvis der ellers er nogle, der spørger og nogle, der læser svaret. Sagen har ikke trukket overskrifter i større medier.Der er nemlig ikke opmærksomhedsøkonomi i kommunale sager.Hvad kommer en gammel strandeng på Amager folk i Horsens ved? Det kommunale selvstyre har haft sin tid. Vi høster heller ikke med le længere. Men hvis kommunerne blev regions-store med selvstændig ret til skatteudskrivning, ville byrådsbeslutninger blive kendt. Og ikke som nu gemt og glemt.Kathrine Lilleør er sognepræst og ph. d.Hvis man stoppede folk på gågader landet over og spurgte, hvem der er formand for skoleudvalget i kommunen, vil kun skoleudvalgsformandens egen familie vide det.
Gud &amp; fanden.
70 I MORGEN. Han er en af de uhyre få rockmusikere i universet, der har sin egen helligdag. Det drejer sig om 27. december, der i mange år har gået under navnet ' Frede Juledag'. For den dag spiller Frede Norbrink med orkestret Frede Fup i Amager Bio, og det er altid en fest, faktisk nok - i fald man spørger hovedpersonen - en smule vigtigere end selve juleaften.Frede Norbrink er fra Amager. Og han voksede op i efterkrigsårenes mangelsamfund, hvor man stoppede strømper, arvede ældre slægtninges tøj og spiste masser af kartofler og brun sovs. Da rock-n'roll blev til en ting, spidsede den unge Frede øren. Og i konfirmationsalderen stod han i spidsen for sit første orkester, The Placers. Ensemblet skiftede imidlertid navn til The Rolling Beats nogle år senere. Og den officielle debut fandt sted i selskabslokalerne i Markmandsgade i 1963.EFTER UDSTÅET skoletid blev Frede Norbrink uddannet til sølvgravør.Men musikken trak, og han var aktiv i flere sammenhænge.Blandt andet i det ganske originale orkester Albuen, der såmænd i 1973 pladedebuterede med singlen ' Ryesgades blegrøde dronning'.Udgivelsen blev testet som bobler i Jørgen Mylius' ' Tipparaden', hvor lytterne stemte om, hvilke plader der skulle på listen. Og de vendte tommelfingeren nedad for Albuen, som ikke desto mindre blev ved med at være et afholdt livenavn en tid lang.Det var imidlertid som frontmand for bandet Frede Fup, hr. Norbrink trådte i karakter som mikronfonsanger og folkekær entertainer. Orkestret blev dannet i slutningen af 1970' erne bl. a. med tidligere Gasolin'-folk som Bjørn Uglebjerg og Wili Jønsson, og i 1981 kom den legendariske debut-lp ' I aften: Frede Fup', kaldet ' Hot Klit', fordi den er optaget på Hotel Klitten i Søndervig.Lp'en indeholder blandt andet Frede Fups første jukebokshit, ' Kaj og stjernerne' - den med de udødelige linjer: »Lørdag middag klokken fem. Jeg synes, det dunker i mit lem«. Frede Fup blev hurtigt et meget populært koncertnavn og var blandt meget andet med til at sparke fænomenet Grøn Koncert i gang. Og alle, der kan huske de tidlige 80' eres fadølsfremmende udendørskoncerter, kan også huske, hvordan man at skrålede med på ' Duften af en tid', Frede Norbrinks (og Mogens Mogensens) hyldest til ungdommens brydningstid og manddommens eftertanke: »Karriere uden grund, Jorden er stadig rund«, som det hedder.Amager er et tilbagevendende tema i Frede Norbrinks efterhånden ganske omfattende sangproduktion. På albummet ' Behøver vi at danse først' fra 2008 finder man således både en hyldest til Geislersgade og det øvrige kvarter omkring Holmbladsgade i sangen ' Vores Strawberry Fields'.Frede Norbrink slog på et tidspunkt også et smut forbi tv-mediet, hvor han fungerede som sprechstallmeister i et nu hedengangent lørdagsunderholdningsformat.VED SIDEN AF Frede Fup er det også blevet til noget. Første udgivelse i eget navn var den fine ' Frede Ny', der kom i 1986, og i 1989 kom den charmerende ' Lad os flyve til en stjerne', hvor Frede Norbrink i selskab med makkeren Jesper Agerschou fortolker nogle af den danske populærmusiks ypperste perler, herunder ' Hele ugen alene' og ' Når lykken banker på'.Den viser Norbrink som en fornem fortolker af andres materiale, noget, han også har demonstreret med sin version af Poul Henningsens ' Lystsejlads' på sampleudgivelsen ' Friheden flyver' fra 2007. Her får Kjeld Ingrischs ellers ikoniske version virkelig kamp til stregen.Seneste udgivelse er live-cd'en ' I morgen: Frede Fup', en liveplade, der kom 2015, og to år før udkom den herlige ' Det er skønt at være smuk' - og titlen sammenfatter Frede Norbrinks positive og humoristiske livssyn.I de senere år har Frede Norbrink delt sin energi mellem bandet Frede Fup og diverse duoarrangementer med førnævnte hr. Agerschou. Og så selvfølgelig samværet med hans hjertes udkårne, skolelæreren og billedkunstneren Pernille Gundelund Norbrink. Sammen bor de i Ballonparken på Amager i splendid landlig storbyidyl. Huset er ikke stort, men rummer funktioner som et mindre gods, inklusive pladestudie og raritetskabinet.Og en aften om måneden deltager Frede Norbrink i Michael Denners musikquiz på Bartof Station på Frederiksberg. Han er nemlig kaptajn på det virkelig skrappe hold De Udvalgte, der også tæller en økonomikonsulent og en bibliotekar m. fl.Dagen fejres i venners lag. Og det forlyder fra sædvanligvis velunderrettet kilde, at fødselaren både giver øl og bryder ud i sang.Frede Fup blev hurtigt et meget populært koncertnavn og var blandt meget andet med til at sparke fænomenet Grøn Koncert i gang.

»Jeg tror faktisk ikke, man skal undervurdere, hvad brunsviger betyder for gode minder«A: Trine Bramsen (S), fynsk folketingsmedlem, Fyens Stiftstidende B: Alex Ahrendtsen (DF), fynsk folketingsmedlem, Fyens Stiftstidende C: Erling Bonnesen (V), fynsk folketingsmedlem, Fyens Stiftstidende.Det er en flok kolbøtter og amatører, der sidder på Christiansborg«A: Morten Sabroe, forfatter, i langt indlæg på Facebook B: Jakob Engel-Schmidt, nyligt aftrådt folketingsmedlem, i Berlingske.C: Henrik Thomsen, indehaver af Globus Biler i Silkeborg, på finans.dk.»Kan vi få det godtgjort af nogen med forstand på biologi, er vi parat til at stemme for en flytning af projektet«A: Sundar Pichai, administrerende direktør, Google - om at oprette afdeling kun med mandlige programmører, Bloomberg News B: Jakob Næsager (K), lokalpolitiker, om byggeplaner på Amager Fælled, Politiken C: Karen Ellemann (V), fiskeriminister, om at udvide tilladelsen til jagt på sæler til Vestkysten, Information.»Raketmanden er på selvmordsmission mod sig selv«A: Donald Trump, præsident i USA, om Kim Jong-Un B: Donald Tusk, Formand for Det Europæiske Råd, om Donald Trump C: Donald Dick, professor ved Alambama University, om Raket-Madsen Løsning på quizzen s. 30.

HB Køges Nicklas Svendsen netter to gange i egen kasse.Svanerne møder OB på hjemmebane i Superligaen. Chris Sørensen scorer til 1-0 efter 17 minutter foran godt 3000 tilskuere i Herfølge. Kort inde i 2. halvleg udligner Fabinho for hjemmeholdet, inden Svendsen står for to selvmål i henholdsvis det 70.-og 90. minut. HB Køge taber derfor 1-3.FOTO: LARS POULSEN Sådan gik det: Venstrebacken Nicklas Svendsen fik ni Superliga-kampe for HB Køge i 2009/2010-sæsonen. Klubben rykkede ned med 21 point op til den rigtige side af stregen. Det blev til fire sejre i 33 kampe. Svendsen skiftede efter sæsonen til Brønshøj, hvor han var i en enkelt sæson, inden turen gik til Sundby Idrætspark og Fremad Amager. Her blev det også til en sæson, hvorefter støvlerne blev lagt på hylden i 2012. Nicklas Svendsen fik desuden flere kampe på diverse danske U-landshold.

Hvad vi taler om på Parnasset netop nu:1 Fiskeriministre: Abemåse, bovlamme bladanblandere, lumskebukse, lurendrejere, lusepustere, snotaber, snyltere, sortbørsgrossererere, torskepander, vandaler, væggetøjsbefængte varyler, æselmassører..2 Ubådsmysteriet: Alle teorier er efterhånden vendt og drejet, alle vittigheder - også de platte, dumme og upassende - er kommet op til overfladen. Ingen er endnu kommet til bunds i historien: Hvad skete der? Hvad nu? 3 Pride: Det er ikke længere en mulighed ikke at være en del af Pride-ugen i København. Kampen for retten til at være anderledes er blevet ligeså blodfattig, kønsløs og selvfølgelig som licensbetalt flow-tv og indkomstskat.4 Bandeskyderier: Det er jo simpelthen sandt: Mænd mellem 17 og 40 med træningstøj, kasketter og hætter skal helst undgå at vise sig på gaden i Tingbjerg, Nordvest, ydre Frederiksberg, Nørrebro, Indre By, Valby, Vanløse og Amager. Utroligt, men sandt.5 Terror: Here we go again. Sommerferien er forbi, også for jihadister med stort kørekort.

En 17-årig pige bliver i september voldtaget i en kolonihave på Amager. Da gerningsmanden har tabt det forseglede kondom, knyttes han til både et gammelt drab og en kollegievoldtægt.Efter en massiv menneskejagt samt hundredvis af tip fra borgere anholdes den tidligere flyttemand, familiefar og fodboldtræner Marcel Lychau Hansen knap to måneder senere.Via ny teknologi og gemte dna-spor fra adskillige gamle drabs- og voldtægtssager, tiltales Amagermanden for flere drab og adskillige voldtægter. Det første drab var på 73-årige Edith Louise Andrup i 1987. Det andet på 40-årige Lene Buchardt Rasmussen i 1990, mens sexovergrebene, herunder en firedobbelt voldtægt, skete fra 1995-2010.Marcel Lychau Hansen nægter, men idømmes to dage før juleaften i 2011 livstid for i alt to drab og syv voldtægter. Han er i dag 51 år og afsoner stadig sin straf.

9 51.388 kroner. Så meget er der til dags dato indsamlet til årets støttefond.Som vanligt er en del penge kommet ind via festlige aktiviteter. I november måned er der blevet afholdt to støttefester. På Amager gav støttefesten 18.735 kroner i overskud.Og i Køge blev der indsamlet 9.830 kroner.Også ved private fester huskes Arbejderen. Ved Siris 60-års fødselsdag i Aarhus blev der således spillet på de døde duer. 1570 kroner - halvdelen af puljen - gik til Arbejderen.Arbejderen har allerede modtaget en del faglige bevillinger til årets indsamling. Igen i november er der kommet en bevilling fra fagforeningen Rør og Blik i København på 5000 kroner.Opbakningen til Arbejderen er fantastisk, og vi takker for alle bidrag! Støt på arbejderens Støttefond: reg. nr. 5361 - kontonr. 0249087 eller deltag i støttearrangementer - læs mere på arbejderen.dk.støt dit dagbladHvert år samler vores fantastiske læsere tusindvis af kroner ind til Arbejderen for at sikre avisens fremtid. I år skal der samles 1,2 millioner kroner ind - et mål som vi kun kan nå med din hjælp!.
STØT ARBEJDEREN Med udgangen af november har indsamlingen rundet 951.388 kroner. Årets mål er 1,2 millioner.
Dykkere fandt onsdag en sav under politiets eftersøgning i Køge Bugt i forbindelse med ubådssagen og den omkomne Kim Wall.Det oplyser Københavns Politi. Saven er fundet nær den rute, som politiet vurderer, at den drabssigtede Peter Madsens ubåd sejlede den 11. august i år.»Saven bliver nu undersøgt af vores kriminalteknikere for at vurdere, om der er tale om den sav, som politiet har ledt efter i forbindelse med ubådssagen,« siger vicepolitiinspektør Jens Møller Jensen, Københavns Politi.Ubådssagen handler om den afdøde Kim Wall, der forsvandt torsdag den 10.august efter at være sejlet ud fra Refshaleøen sammen med ubådskaptajnen Peter Madsen i den hjemmebyggede ubåd "Nautilus UC3".Den 21. august blev Kim Walls torso fundet på den sydvestlige kyst af Amager, og siden har politiet fundet hendes hoved, ben og tøj i vandet. JP.

Ørstedsparken i København er min yndlingspark, men der er mange andre dejlige parker i København - og grønne områder, f. eks. Amager Fælled. Snart skal vi vel til at betale for at betræde græsset der, ligesom det er tilfældet med museerne.Tidligere slog jeg ofte et smut ind omkring Statens Museum for Kunst og Nationalmuseet - og fik på et øjeblik, gratis, forøget min livskvalitet. Nu kommer jeg der ikke mere.Forleden besøgte jeg for tredje gang det fondsejede kultursted Davids Samling ved Rosenborg Slotshave. Her kan jeg finde islamisk kunst, guldalderkunst mv.Og det er gratis! Sikke en oplevelse - ikke mindst pga. en dygtig og rar kustode, som uden for programmet kunne fortælle mange spændende ting.Hvor er det trist, at alt skal gå op i penge - i stedet for at vi skatteborgere får tilbudt nogle dejlige, gratis glæder.

Kæreste prins Henrik Jeg har netop læst, at De er ramt af sygdom, og det blev jeg ked af at høre.Jeg har altid syntes, at det var synd og skam, at De lige så langt tilbage, som jeg kan huske, er blevet dårligt behandlet af pressen, og jeg synes, at De har måttet finde Dem i så meget fra journalisterne igennem årene i Danmark, at det næsten er umenneskeligt.Jeg har skammet mig over denne uretfærdige behandling af Dem, helt fra De var helt ung, og jeg kan tænke mig, at De har været berørt af det meget ofte.De skal bare vide, at vi er mange, som holder meget af Dem, og som kan fornemme, at De besidder mange interessante og fine kvaliteter.Jeg har altid godt kunnet lide Dem, og jeg har altid været på Deres side, når pressen har været uforskammet og uretfærdig.Jeg håber virkelig, at journalisterne vil lade Dem i fred nu, og af mit hjerte ønsker jeg Dem det bedste fremover.Kærlig hilsen Maj-Britt Herbst Amager Strandvej 216 København S.

Det ligger lige til folkeviddets højre fod: Ude på den ældste del af Amager Fælled, som Københavns overborgmester Frank Jensen (S) indtil for nylig har ønsket bebygget med 2.500 boliger, er der fundet en virkelig sjælden svamp, som bør beskyttes.Den hedder det samme som overborgmesteren: Jensen. Og indtil videre ser det ud til, at svampen med det fulde navn »Jensens Vokshat« har vundet over politikeren Jensen.I sidste uge lod hovedstadens øverste politiske chef Frank Jensen (S) i hvert fald forstå, at han ikke længere vil kæmpe for at få opført en bydel på naturområdet, efter at tusinder af københavnere er gået til forsvar for dyre-, svampe-og plantelivet og de mange truede og fredede arter.For Anne Jo Dobel, kandidatstuderende på biologistudiet på Københavns Universitet, var det ellers bare endnu en tur ud på fælleden for at finde nogle svampe til sit studieprojekt, da hun forrige uge begav sig af sted med kniv og kurv. Og hun fik da også en god høst.Men en af svampene kendte hun ikke.Så efter at have fotograferet det lidt ældede eksemplar og kigget på det i mikroskop på universitet lagde hun billede og iagttagelser op på svampeatlas.dk. En hjemmeside, hvor inkarnerede svampekendere kigger og giver deres besyv med.Næste dag fik hun til sin egen overraskelse en mail og kommentarer fra folk, der ønskede hende tillykke og skrev, at det var et fantastisk fund på det perfekte sted.»Til at begynde med forstod jeg det ikke.Men så gik op for mig, at dette fund godt kunne få en vis betydning«, fortæller Anne Jo Dobel, mens vi kravler gennem tjørnekrattet nær ved det sted, hvor hun fandt den rødlistede Jensens Vokshat første gang.Anne Jo Dobels fund af vokshatten føjer sig til den række af sjælden flora og fauna, som er blevet registreret på de cirka 30 hektar ældgammel strandeng, der i det seneste års tid er blevet en politisk slagmark i en strid mellem byudvikling og naturbevarelse.Den rødmende JensenFaktisk har hun kort efter ankomsten til fælleden i dag, hvor Politiken er med, fundet en ny svamp, der mistænkeligt minder om endnu en Jensen. Det vil de nærmere studier senere på dagen afsløre.Jensens Vokshat er ifølge faglitteraturen »en ret stor, gulbrun, noget rødmende, tør, glat til noget skællet vokshat med en tydelig lugt af salpetersyre«. Den er karakteristisk ved, at kødet rødmer ved berøring og lamellerne er næsten hvide, og den vokser kun i Europa, hvor den er i tilbagegang overalt.Ifølge det internationale kategorisystem er vokshatten med navnet Jensen mere truet end det hvide næsehorn. Den findes kun på meget artsrige, næringsfattige og kalkrige ugødskede græsarealer - som den gamle strandeng på Amager Fælled er. Og som også er en naturtype i tilbagegang. Navnet er ikke et drilleri mod Københavns overborgmester, der hellere vil bygge boliger der, hvor den vokser.Navnet skyldes, at den blev fundet første gang af postmester J. P. Jensen i Jægersborg Dyrehave for trekvart århundrede siden.På latin er der knap så meget sjov i gaden: Neohygrocybe ingrata.Vokshatten viser nogetMens Anne Jo Dobel stikker hænderne ned i det lange græs for at rede det til side og se, om der er nye fund at gøre, forklarer hun, at fundet er med til at understrege, at netop dette område har helt specielle, gunstige vilkår for truede dyr, svampe og planter. I modsætning til resten af Amager Fælled, som mest består af affald og opfyld, hvor vokshatten overhovedet ikke ville kunne gro.»Ved at finde Jensens Vokshat netop her får vi områdets særlige karakter slået fast«, forklarer Anne Jo Dobel, mens hun metodisk stikker en kniv ind under endnu en svamp for at få dele af rodnettet - mycelie, t som det hedder - med. Efter at hun har fotograferet eksemplaret med gps'en slået til, så findestedet kan fastslås med stor nøjagtighed.Anne Jo Dobel er ikke blind for den politiske effekt af, at der på et område midt i det boomende København kan findes truede arter, som Danmark har en forpligtelse til at værne mod udryddelse.»Det er interessant at være med til at dokumentere en naturtype, som der ellers ikke er meget fokus på. Og som ovenikøbet her ligger lige i udkanten af storbyen, hvor folk nemt kan komme og opleve, hvad den slags natur kan byde på«, fortæller Anne Jo Dobel og tager os med dybere ind i krattet, hvor først hun, så fotografen sidder fast i de tornede grene.22 rødlistede arterDette særlige hjørne af Amager Fælled er virkelig værd at værne særligt om, fastslår lektor Jacob Heilmann-Clausen fra Statens Naturhistoriske Museum.I alt 22 rødlistede svampe er kendt i området, 12 af dem er truede, og en af dem har end ikke et dansk navn endnu, fordi den ikke er fundet andre steder i landet.»Vokshattene er meget i fokus i naturforvaltningen i Europa, fordi de er indikatorer for græsland med en lang ubrudt udviklingshistorie. Vi ved ikke så meget om dem endnu. Hvorfor de er i græsområder, hvad de ernærer sig af, og hvordan de påvirker planterne omkring sig«. Og hvad så, vil nogen måske spørge? Det er svært at måle lykke, og hvis der ikke fandtes næsehorn eller pukkelhvaler, overlevede vi nok, lyder begyndelsen til Jacob Heilmann-Clausen forsvar for den uanseelige vokshat.»Men hver gang en art forsvinder, er det et tab af naturhistorie og erkendelsesmuligheder.Sammenlign det med, at vi skiller os af med de håndkolorerede værker fra middelalderen på Det Kongelige Bibliotek, som kun få mennesker forholder sig. Det er en vigtig kulturarv. Jensens Vokshat er en del af naturarven - også selv om de fleste ikke ved, at de findes«. Da Anne Jo Dobel havde fået studeret sine fund fra den dag, hvor Politiken var med på Amager Fælleds strandeng, fandt hun ud af, at der ikke denne gang var Jensens Vokshat-jackpot.Men mindre kan også gøre det. Den svamp fra fælleden, hun troede var en Jensen nr. 2, viste sig i stedet at være en melrødblad.Ikke så sjælden som Jensen. Men trods alt rødlistet som sårbar. I stor risiko for, at den vil uddø i vild tilstand på længere sigt.
Biologistuderende fandt en art på omstridt naturområde i København, som er mere truet end det hvide næsehorn.
Speditør, it-ekspert, socialarbejder og køkkenmedarbejder og musikprocucer..Kun en enkelt af de fem oprindelige Rockers fra Amager lever i dag af musik.Ingen er blevet rige af musikeventyret, men de er alle blevet millionærer på minder, understreger de.Og så fortryder de alle det samme - nemlig at de ikke nød det nok, da det pludselig buldrede derudad i storhedstiden i 80' erne og 90' erne.Per Pedersen - Dee PeeEn kildevand og en vegetarburger, tak.Der står ikke længere ' whoppers by choice' på menuen, når den nu 52-årige Rockers By Choice-legende Grandmaster Dee Pee alias Per Pedersen fra Tårnby på Amager en sjælden gang besøger Burger King.Da hiphop-bølgerne gik højest i 80' erne, var Burger King på Rådhuspladsen fast samlingspunkt for de unge københavnske hiphop-pionerer, der slubrede alt, hvad der lugtede amerikansk i sig med en frådende appetit.- Burger King var på mange måder stedet, hvor det hele startede. Folk kom fra Brøndby Strand, Glostrup, Amager, Nørrebro og alle mulige andre steder, og så mødtes vi her, før vi tog i Thomas P. Hejles Ungdomsklub. Det var i 1982-83. Det var en sagnomspunden tid. Nu kommer jeg her ikke så tit. Man har jo ligesom været her, og jeg spiser nok også lidt sundere nu om dage, siger Per Pedersen og fortsætter: - Når vi kom gående fra Burger King her på Rådhuspladsen i samlet flok i vores mærkelige tøj og Adidas Superstar-sko, kiggede folk på os, som om vi kom fra en anden planet. Det var helt nyt at klæde sig sådan ud i Danmark. Det var helt uhørt. Alene det at gå rundt i træningstøj.Det gør alle jo i dag, men dengang troede folk jo, man var på vej til fodboldtræning, hvis man gik i Adidas-tøj på gaden.Det var i august 1982, at Per Pedersen under et besøg i USA stiftede bekendtskab med hiphoppen for første gang, så i år kan han fejre sit personlige 35-års hiphop-jubilæum.- Det var på en weekendtur, at jeg nærmest fik en åbenbaring, da jeg for første gang hørte hiphop. Jeg kan stadig huske det tydeligt. Det var en åbenbaring. Jeg var på det rigtige sted på det rigtige tidspunkt, og da jeg kom hjem, tog jeg hiphoppen med. Det er nostalgisk at tænke tilbage på, og mærkeligt at hiphoppen nu er blevet så gammel, at det er blevet kulturhistorie, siger Per Pedersen, der har opnået den ære at få sin Adidas-træningsdragt udstillet sammen med den pokal, han vandt, da han i 1984 fik førstepladsen i det allerførste officielle DM nogen sinde i Breakdance/Electric Boogie.Hvad lever du af her i 2017?- Jeg har et helt almindeligt fuldtidsarbejde.Det har jeg haft i rigtig mange år. Jeg er speditør og arbejder med transport. Og så er jeg far til fire. Jeg har to store børn, der er selvkørende og ikke længere bor hjemme, og så to små. Jeg rapper faktisk sammen med min ældste søn, og det er jo den vildeste kvalitetstid, at man kan have det sammen på en scene.- Jeg bor selv i en lejlighed. Jeg gik fra min kæreste for tre år siden. Ikke noget drama overhovedet.Jeg har en lejlighed ude i Tårnby, hvor mine forældre også bor. Jeg har også boet inde i København, men er endt, hvor jeg startede. Og her bliver jeg boende. Man er jo meget lokalpatriotisk, og man har sine venner, familie og omgangskreds der, siger Per Pedersen om sin favoritø og tilføjer: - Amager er jo ikke den lorteø, den var for mange år siden. Tilflyttere kan ikke forstå det, og nogle gange joker vi med, at man lige så godt kan kappe broerne. Vi har jo det hele på Amager. Det er sjældent, jeg er inde i København.Og netop det, at han har et fast fuldtidsarbejde ved siden af sin musik, har gjort, at han igennem 35 år har bevaret kærligheden til musikken generelt og rappen specifikt.- Det lyder måske som en kliché, men det er, når jeg står på en scene og laver musik, at jeg føler, at jeg lever. Det skal være lysten, der driver værket. For mange, der kæmper med af musikken, kan det blive lidt rutineagtigt. Jeg laver det udelukkende af kærlighed uden at tænke på, at jeg skal tjene til huslejen på det.Hvad er den største forskel på den unge og den gamle Dee Pee? - Udenpå er man måske blevet lidt ældre og grå i toppen, men indeni er der ikke den store forskel. Jeg er nok blevet lidt mere moden. Man får jo sine tæsk i den her hiphop-branche. Man får et hak i tuden en gang imellem, men jeg har altid rejst mig op igen. Jeg er blevet hærdet og bedre til at lade det negative passere. Man kan ikke gøre alle folk glade, men så længe man er tro mod sig selv, går det nok det hele.De tidlige udgivelser med Rockers By Choice var præget af ukuelig skabertrang, kreativitet og ungdommelig vildskab, men teknikken matchede ikke altid ambitionerne, hvilket Per Pedersen ikke er bleg for at indrømme.- Jeg har heldigvis udviklet mig som rapper. Når man hører noget af det første, vi lavede, så lyder det jo dårligt i dag.Jeg har udviklet mig som menneske og rapper og håber, at folk kan høre, at man er kommet videre.I dag ser han det som en af sine opgaver at sørge for, at den tidlige rap-historie ikke ryger i glemmebogen og arkiveres på en støvet hylde i et musikbibliotek.- Nostalgien dør jo aldrig. Det vil jo også være fedt om 20 år. Rockers vil altid være fedt, og uanset at vi har lavet alt muligt andet, vil vi altid kun blive husket for ' Engel' og ' Opråb!'. Nu om dage føler jeg mig mere som en missionær end en pioner. Det er min pligt at føre historien fra dengang videre.Hvad savner du?- Jeg fortryder lidt, at vi ikke sørgede for at nyde det lidt mere. Vi var rundt i hele Danmark, og der var tryk på. Hvis bare jeg kunne gå ind i en tidsmaskine og opleve det hele igen. Vi voksede lidt fra hinanden og blev lidt uvenner, og det fortryder jeg. Jeg savner også hele sammenholdet i hiphop-miljøet. I dag er det meget mere ' mig mig'-kultur, men dengang var man en sammentømret enhed i miljøet, siger Per Pedersen og tilføjer: - Vi havde måske nok vores små interne kampe mellem Rockers og MC Einar, men vi havde alligevel noget sammen. Og i dag har vi minderne.Det kan godt være, vi ikke blev rige, men vi er blevet millionærer på minder.Hvor længe bliver du ved?- Jeg mener stadig, jeg har meget at byde på.Jeg er jo den gamle skoles budbringer. Den dag, jeg ikke brænder for det længere eller kan mærke det, stopper jeg, men jeg har stadig drivkraften og ambitionerne, så jeg kan ikke se mig selv stoppe lige foreløbig. Så længe, det er lysten, der styrer værket, bliver jeg ved.- Og så synes jeg sgu, det er sjovt at vise alle de unge ' kids', hvem Rockers er.Jeg føler mig mere som en missionær end en pionerRødjakkerne fra LorteøenRockers by Choice var blandt meget andet kendt for deres ikoniske røde jakker.- Vi var faktisk det første band i Danmark, der blev sponsoreret. Det var et amerikansk tøjfirma, Troop. Vi syntes bare, det var nogle super-cool jakker, og vi var jo en enhed, så vi skulle have ens tøj, så vi kunne vise, at her kommer ' de fem stærke fyre fra Amager', fortæller Pee Dee.- Sandheden er, at vi endte med selv at købe dem. Senere fik vi godt nok nogle andre Troop-jakker, men de var knap så fede. Jeg er vist den eneste, der stadig har den originale, røde jakke. De andre er enten blevet væk, eller så kan de ikke passe dem. Rockmuseet i Roskilde spurgte faktisk, om de måtte låne min jakke, men jeg måtte meddele, at jeg stadig bruger den. - Den blev faktisk stjålet for cirka ti år siden, da vi spillede i en bowlinghal i Tårnby.Jeg havde lagt den på scenen, og pludselig var den væk. Det kan godt være, at den er pissegrim, men den er uerstattelig og repræsenterer så mange minder. Den var ikke til at støve op og var væk i mange år, men for fire år siden lavede jeg et opslag på Facebook, og så var der en, der skrev til mig. Jeg fik besked på, at jeg kunne hente den på en kro, hvor jeg fik den overrakt af en rocker i døren.Kæmpede med skattesmæk i ti årChief 1 - Lars Pedersen Er du stadig hiphopper? - Det vil jeg altid være. I hjertet altid. Jeg er jo fra det, jeg kalder hiphoppens guldalder, som er fra cirka 1984 til 1990. Det er der, jeg selv startede, og der, min favoritmusik stammer fra. At jeg er hiphopper, det vil man aldrig kunne tage fra mig - uanset hvad jeg laver. Bor du på Amager? - Nej, jeg bor i Vanløse, hvor jeg har i mange år sagt, at jeg har etableret ambassade for Amager. Jeg plejer at forsvare det med, at der jo er nogle, der skal repræsentere Amager uden for øen. Hvad lever du af? - Jeg er nok den eneste, der er gået 'all in' på musikken. Jeg har aldrig lavet andet i mit liv. Jeg har prøvet at være flaskedreng en enkelt dag. Men det kunne jeg simpelt hen ikke holde ud. Jeg har valgt den hårde vej. Hvis man skal leve af at lave musik i Danmark, så er det op ad bakke. Det tog mig 15 år at komme dertil, hvor jeg kunne leve o.k. af det. Savner du tiden med Rockers By Choice? - Ja, jeg savner det lidt, fordi jeg fortryder, at jeg ikke selv var nok til stede. Jeg tror, de andre var bedre til at være til stede i nuet. Jeg tog nok automatisk et lidt større ansvar. Det ligger lidt til min person at påtage mig 'træner-rollen'. Det var først et halvt år efter, det hele stoppede, at det gik op for mig, hvor stort det hele egentlig havde været. Jeg ville ønske, at jeg havde været i stand til at nyde det mere, da det stod på. Hvad er der blevet af pengene? - For det første, så var der aldrig mange penge. Jeg plejer at sammenligne det lidt med Frank Arnesen og Søren Lerbys historier, dengang de blev solgt for latterligt små beløb. De tænker måske: 'Hold kæft, hvor var det bare nedtur, at vi var store i netop det årti', når de så to-tre årtier senere kan se Messi og co. blive solgt for milliarder. - På vores tid fik man ikke mange penge for at spille koncerter. Man fik måske 15.000 kroner, men så skulle man selv leje lastbil og stille op med udstyr. Efter koncerten var der måske kun 500 kroner tilbage til hver, som der så skulle betales skat af. Så gik man på diskotek og vågnede op med minus 500 kroner dagen efter. - Der var selvfølgelig nogle penge i det for mig som sangskriver - blandt andet fordi jeg skrev 'Engel'. Jeg var så uerfaren, at jeg faktisk ikke engang vidste, at man fik penge for at blive spillet i radioen, så da min far en morgen vækkede mig og sagde, at der lå et brev fra noget, der hedder Koda, så blev jeg overrasket. Og der lå altså rigtig, rigtig mange penge på den check. Men dengang var der jo ikke internet, og jeg fik ikke opsøgt noget rådgivning, så et år efter fandt jeg ud af, at halvdelen af pengene skulle jeg have betalt i skat. Så som 18-årig startede jeg ud med en skattegæld, som jeg kæmpede med i ti år for at få væk. - Vi levede sgu ikke i overflod. Det er slet ikke som i dag, hvor Rasmus Seebach og andre af de helt store kan spille en koncert og få 500.000 kroner for det. Der var nogle andre, der tjente pengene. Det var ikke os. Hvad er den største forskel på dig dengang og nu? - Rent professionelt er jeg selvfølgelig blevet meget bedre. Og menneskeligt og mentalt er der også sket en del. Jeg er blevet bedre til at leve i nuet og nyde livet.Jeg har drukket lortet op og givet resten til velgørenhedMC Swan - Øyvind Hagen TrabergEr du stadig hiphopper?- Ja, det må jeg sige. Det var godt nok meget mere simpelt i gamle dage. Der var man enten det ene eller det andet. I dag er det nok lidt mere nuanceret og blandet, hvor unge både kan høre Mads Langer, Volbeat og hiphop på samme playliste. Men personligt er jeg hiphopper til den dag, jeg går videre herfra.Bor du på Amager?- Ja, det gør jeg! Jeg er jo Amager med stort 'A'. Jeg var faktisk medvirkende og konsulent på den 'Pusher'-film, der handlede om Amager - 'Pusher II'. Jeg var ude at finde locations til dem, og de kom til mig, fordi det var mig der var Mr. Amager. Jeg er nok lidt mere gadedreng end de andre i Rockers, og Amager vil altid være i mit blod.Hvad lever du af?- Lige nu er jeg i gang med noget genoptræning. Ryggen er lidt smadret, men ellers underviser jeg unge. Jeg har været seks år i socialforvaltningen, men lige nu arbejder jeg for noget, der hedder 'Livsbanen'. Jeg holder blandt andet foredrag og laver rap-undervisning på skoler. Desuden arbejder jeg som skuespiller og laver reklamer. Og så er jeg jo også stadig musiker.Savner du tiden med Rockers By Choice?- Jeg gør meget ud af at leve i nuet, så det er ikke noget, jeg tænker over. Jeg lever stadig livet fuldt ud.Hvad er der blevet af pengene?- Ha, ha, ha. Det var et rigtigt røverspørgsmål. Jeg plejer at sige, at jeg har drukket lortet op og givet resten til velgørenhed, så det må være mit svar. Der var dog ikke så forfærdeligt mange millioner i det, når det kommer til stykket.Hvad er den største forskel på dig dengang og nu?- Jeg er blevet lidt mere velovervejet og tænker tankerne lidt mere igennem, inden jeg handler. Før i tiden skød jeg altid bare fra hoften. Men min fandenivoldskhed er blevet nedtonet en smule. Jeg eksisterer lidt, som dagene tager mig. Sådan har jeg det bedst. Og så er jeg som de fleste nok blevet ramt af et par ekstra kilo.Jeg går stadigvæk i Adidas-tøj og SuperstarsMaster Phoze - Georgios SagosEr du stadig hiphopper?- Ja, det må man sige. Det er svært at sætte ord på præcis hvordan, men det er hele min livsstil, 'the way that I walk, the way that I talk'. Jeg er måske lidt sværere at sætte i bås i forhold til dengang. Jeg prøver at brede mig lidt ud, men jeg har stadig rod i hiphoppen. Og jeg går da stadigvæk i Adidas-tøj og Superstars (Adidas Superstarsko, red.).Bor du på Amager?- Nej, det gør jeg ikke. Min mor bor stadigvæk i den samme lejlighed på Amager, som jeg er vokset op i, men jeg er selv flyttet til Valby, hvor jeg bor i lejlighed. Og så har jeg fået en lille hund og tre unger.Hvad lever du af?- Jeg laver ikke musik. Jeg arbejder med it-sikkerhed, så jeg arbejder blandt andet med at beskytte computere.Savner du tiden med Rockers By Choice?- Ja, det var jo en fed tid, men jeg prøver da at leve i nuet. Og jeg har det heldigvis supergodt, jeg trives og har det fedt, men jeg tænker da tilbage på det som en superfed tid. Men man skal heller ikke dyrke det for meget, så ender man med at gå død i det, hvis man ikke laver ny musik.Hvad er den største forskel på dig dengang og nu?- Bortset fra vægten og skægget så er man jo selvfølgelig blevet ældre og mere erfaren. Dengang var vi jo ustoppelige og unge, og nu tænker man nok lidt mere over tingene, inden man bare hopper ud i det.Jeg tror sgu ikke, vi var blevet udgivet, hvis vi prøvede nuMC Pete - Peder MusingEr du stadig hiphopper?- Jamen, det er man jo bare altid indeni. Jeg hører stadig rapmusik. Det ligger meget tæt på hjertet. Jeg følger ikke meget med i, hvad der sker på den nye, danske hiphop-scene. Det er nok typisk, når man kommer lidt op i alderen. Så er der andre ting, der er vigtigere - børn, familie, arbejde osv. Så sagt med et glimt i øjet er man er blevet rigtig kedelig og gammel.Bor du på Amager?- Nej, jeg flyttede for 12 år siden. Nu bor jeg i Otterup på Nordfyn.Hvad lever du af?- Jeg arbejder for Odense Kommune. Jeg arbejder for Byens Køkken, der laver mad til de gamle, og så er der nogle, der leverer maden til dem. Jeg arbejder blandt andet med at pakke og levere det.Savner du tiden med Rockers By Choice?- Det var jo en drengedrøm, der gik i opfyldelse, så det ville jo være mærkeligt, hvis man ikke savnede det... Men der var da også nogle ting, man godt kunne have været foruden. Det var nogle af de ting, der fulgte med det at blive offentlig kendt. Det kunne godt blive for meget. Nogle gange savnede jeg, at folk på gaden bare mødte mig som Peder Musing og ikke altid som MC Pete fra Rockers. Det var lidt medaljens bagside.Hvad er der blevet af pengene?- Der var aldrig millioner af kroner i projektet. Det er jo stadig lille Danmark, vi taler om. Det er måske nemmere at blive rig nu om dage, men nu satser man jo meget på det sikre. Jeg tror sgu ikke, vi var blevet udgivet, hvis vi prøvede nu. Så skulle vi nok selv gøre det, men dengang turde pladeselskaberne heldigvis lidt mere. Det var ikke alt sammen så pænt og fint.Hvad er den største forskel på dig dengang og nu?- Jeg er vist stadig bare den gamle Peder Musing. Måske er jeg blevet lidt ældre og lidt klogere, men det må andre nok hellere bedømme.Når vi kom gående fra Burger King her på Rådhuspladsen i samlet flok i vores mærkelige tøj og Adidas Superstar-sko, kiggede folk på os, som om vi kom fra en anden planet Man får jo sine tæsk i den her hiphop-branche.Man får et hak i tuden engang imellem, men jeg har altid rejst mig op igen Vi voksede lidt fra hinanden og blev lidt uvenner, og det fortryder jeg.Fakta: Billigt samlerobjektGår man og tror, at ens gamle Rockers By Choice-vinylplader i kælderen er lagret som årgangsvin og er blevet guld værd med årene, må man desværre tro om igen.Et eksemplar i god stand af rapgruppens bedst kendte album - debutskiven ' Opråb! Til det danske folk' - kan nemlig erhverves for cirka 100 kr. i de fleste velassorterede musikantikvariater.For at komme op på de 100 kroner skal albummet desuden indeholde den ekstra bonus-maxi.Er den ikke med, kan albummet fås for helt ned til 60 kroner.- Der er flere årsager til, at de ikke sælges for store beløb. Først og fremmest blev der solgt rigtig mange eksemplarer af albummet, dengang det blev udgivet, og prisen afspejler udbud og efterspørgsel. Desuden er mange eksemplarer meget ridsede, da de er blevet behørigt brugt af fans, der har øvet sig i at scratche hjemme på drengeværelset, siger Simon fra musikantikvariatet Accord i København og slutter: - Og så er det jo bare en vanvittig festplade, der har været hævet frem til et utal af fester og er blevet brugt til det, den er lavet til - nemlig når der skulle fyres op på dansegulvet til ' Amar er # 1' og alle de andre sange.Da Rockers By Choice blev Amagers nationalbandI 1986 dannede Per Pedersen (Dee Pee) sammen med sin lillebror Lars Pedersen (Chief 1) og Dj TNT gruppen Fabulous Rockers.Gruppen talte under navnet Krush Alliance MC's i en kort overgang også Jesper Vildmand, der senere kom til at slå sine folder i den konkurrerende rapgruppe MC Einar.Fabulous Rockers blev nedlagt, da Per og Lars og sammen med tre de tre andre rappere Georgios Sagos (Master Phoze), Øyvind Hagen Traberg (MC Swan) og Peder Musing (MC Pete) fra Sundby Algård på Amager i 1987 dannede Rockers By Choice.ROCKERS BY CHOICE var den første danske rapgruppe, der blev booket til Roskilde Festival. Det skete i 1988. Året efter optrådte de på den store, svenske Hultsfred-festival.Rockers By Choice var desuden det første skandinaviske rapband, der blev vist på MTV Nordic med videoen til kæmpehittet ' Engel' fra 1988. Året efter udgav Rockers By Choice debutalbummet ' Opråb! Til det danske folk', der blev nomineret til en Grammy.FRA 1989 TIL 1992 udgav Rockers By Choice de tre klassiske album ' Opråb! Til det danske folk' (1989), ' Vi er generationen der ikke må fejle' (1990) og ' Klar til kamp' (1992).I 1996 udgav Rockers By Choice efter fire års pladepause comeback-albummet ' De 5 på flugt'. Her var Master Phoze og MC Swan erstattet af DJ Kool K (Kenneth Kristensen) og Isbjerg (Kasper Bechmann).Herudover har Rockers By Choice udgivet live-albummet ' Nedtour Live ' 89' og opsamlingspladerne ' Rockers Retro, Greatest Hits' (2002) og ' Opråb! De største...' (2009).
For 30 år siden blev en af danmarkshistoriens største rapgrupper dannet - men hvad blev der egentlig af de fem friske fyre fra Rockers By Choice.
Majken Kragh-Hansen MOe Seniorfagingeniør Majken Kragh-Hansen er ansat som seniorfagingeniør hos den rådgivende ingeniørvirksomhed MOE. Hun er uddannet teknikumingeniør og har 13 års erfaring som vvs-ingeniør, senest hos ingeniørvirksomheden NNE og tidligere hos Lemming &amp; Eriksson Rådgivende ingeniører. 

Peter Suppli Benson skriver i sin klumme i Berlingske Business 6. juni, at det er på tide at klippe navlestrengen til PostNord.Ligefrem at afskaffe postvæsenet er vel ikke meningen, for vi er mange, der ikke kan undvære denne virksomhed, selv om den i mange år har gjort alt for at nedlægge sig selv. At monopolet på brevforsendelser har været en sovepude for ledelsen, er der ingen tvivl om, men en meget udygtig håndtering af udviklingen har bestemt også medvirket til den tidligere så stolte etats deroute.Den altoverskyggende undskyldning har været fald i mængden af breve. Vist er Danmark langt fremme med digitalisering; men det er der også andre lande, der er. I USA f. eks. sendes der stadig mange breve, og de kan sendes til langt lavere priser end her, og så kommer de hurtigere og mere sikkert frem.Hvis PostNord havde ageret som en privatejet virksomhed, ville man ved fald i omsætningen have forsøgt at modvirke dette ved f. eks. at sætte priserne ned i stedet for op.Man kunne gå ud med reklameindslag, så man lokkede danskerne til igen at skrive julekort, fødselsdagshilsener og almindelige breve. Det er sørgeligt, at væsenet i den grad har bidraget til at aflive gode og hyggelige traditioner. Jeg korresponderer med flere familiemedlemmer i USA.Et almindeligt brev fra Wyoming til Amager koster 1,15 dollar, den omvendte vej 30 kr., hvis det skal gå lige så hurtigt.Jeg sender gerne breve, når jeg er i udlandet. Et brev fra Kaunas i Litauen til Colorado koster en brøkdel af vores takst, og det er hurtigt og sikkert fremme.Vi er stadig mange, der ikke kan undvære postvæsenet. De mange pakketransportører er ikke gearet til at håndtere små brevforsendelser, men med PostNord er det ikke kun dyrt, det er også usikkert. Jeg har i skrivende stund en forsendelse til en værdi af 120 kr.surfende et sted mellem Amager og Greve.Den er afsendt 11. maj herfra, men om den overhovedet når frem er tvivlsomt. Portoen er 16 kr., men hvis pakken forsvinder helt, er der ingen hjælp at hente. Er der noget andet firma i Danmark, der kan tillade sig at tage betaling for et arbejde, som man ikke udfører.Om staten skal gå ind og give PostNord endnu en saltvandsindsprøjtning, skal jeg ikke gøre mig klog på, men måske kunne man finde en driftig forretningsmand, der kunne rette op på skuden og få brevduerne til at flyve til tiden.
Synspunkt.
I et kontor på Amager har iværksætteren Claus Lykke Jensen skabt en international spilsucces, der har indbragt ham store millionbeløb.Men nu er farten i hans virksomhed Moviestarplanet ApS aftaget og overskuddet mere end halveret.Det viser et nyt regnskab.I det seneste regnskabsår tjente Claus Lykke Jensen lidt over 9 mio. kr. efter skat. Året før var overskuddet 20 mio. kr. Det kommer dog ikke som den store overraskelse for den velhavende spiludvikler.»Udviklingen i firmaet følger meget godt vores forventning,« siger Claus Lykke Jensen.Allerede for et år siden udtalte Claus Lykke Jensen til Jyllands-Posten, at Moviestarplanet ikke satser på at maksimere sin bundlinje, men derimod den langsigtede værdi i firmaet.»Det gør vi ved at investere i en række nye produkter, som først vil generere indtægt på et senere tidspunkt,« forklarer Claus Lykke Jensen.Moviestarplanet er et populært onlinespil og socialt netværk, der findes i 16 lande verden over og har mere end 10 millioner børn som aktive brugere. Firmaet bag er ejet af Claus Lykke Jensen, der udgav den første version af spillet i 2009 sammen med sin daværende makker.Siden er spillet vokset eksplosivt og har nu mere end 150 millioner oprettede profiler, hvoraf godt 10 millioner brugere er aktive hver måned. Spilsuccesen har gjort Claus Lykke Jensen til en holden mand.På syv år har han tjent 70 mio. kr. på Moviestarplanet, og han har trukket lige så meget ud af selskabet som udbytte. Pengene er placeret i Moviestarplanets moderfirma, Claus Lykke Holding ApS, hvor formuen nu er på 60 mio. kr.To universerFra kontoret på Amager i København beskæftiger Claus Lykke Jensen godt 100 fuldtidsansatte og en række deltidsansatte. Udover Moviestarplanet har han - sammen med sine ansatte - skabt to andre universer, Roboblastplanet og Boonieplanet.I indeværende regnskabsår forventer Claus Lykke Jensen et resultat på nogenlunde samme niveau som det, han lige har præsenteret.peter.simonsen@finans.dk Udviklingen i firmaet følger meget godt vores forventning.Claus Lykke Jensen, indehaver af Moviestarplanet ApS.Fakta: Moviestarplanet ApSVirksomheden Moviestarplanet ApS har haft en opadgående kurve, som nu er knækket. BRUTTOFORTJENESTE ÅRETS RESULTAT.MOVIESTARPLANETEt socialt netværk for børn i alderen 8-15 år - de såkaldte tweens.Det fungerer som en slags Facebook, hvor børn kan oprette brugerpro filer og lave filmstjerne figurer, som de bruger til at lave små film, chatte, spille spil, shoppe og meget andet.
 Overskuddet er mere end halveret i Claus Lykke Jensens globale spilfirma. Men det kommer ikke som en stor overraskelse.
En 37-årig mand er tiltalt for forsøg på manddrab begået ved mindst 21 knivstik, som han påførte sin ekskæreste Cecilie Danris i hendes lejlighed på Amager 24. maj 2017.Den tiltalte erkendte i retten, at han havde stukket sin 25-årige ekskæreste de mange gange, men han nægtede sig skyldig i drabsforsøg.Han erkendte, at der var tale om grov vold, men forklarede, at havde han ønsket at dræbe sin ekskæreste, så havde han hentet en større kniv i køkkenet.I retten fortalte den tiltalte, at parret havde haft et meget turbulent forhold i løbet af det år, de var kærester.Allerede en af de første dage i deres forhold blev Cecilie gravid, og efter hun havde født, blev deres forhold mere kompliceret, da de ikke kunne enes om samværet med datteren.Gik med knivI omkring to uger op til overfaldet havde den nu tiltalte gået rundt med en urtekniv i lommen, da han havde modtaget trusler over telefonen.Han forklarede i retten, at han troede, han havde modtaget truslerne, fordi Cecilie havde hængt ham ud på Facebook og kaldt ham for pædofil.Det var denne urtekniv, som han stak sin ekskæreste med, efter at han var brudt ind i hendes lejlighed.I lejligheden var også Cecilies spæde datter og hendes mor. Datteren blev ramt af blodstænk fra de voldsomme knivstik, og imens forsøgte Cecilies mor at trække den 37-årige væk fra datteren.I forbindelse med en afhøring forklarede den 37-årige, at han ønskede at straffe Cecilie for de smerter, som hun havde påført ham psykisk.Den forklaring trak han tilbage i retten, og han kom ikke med nogen forklaring på, hvorfor han stak sin ekskæreste igen og igen.Hun sagde undskyldDen tiltalte forklarede specialanklager Jakob Buch-Jepsen, at han først stoppede med at stikke Cecilie, da hun begyndte at sige undskyld.Efterfølgende sikrede han sig, at hun stadig var i live, inden han forlod lejligheden på Amager.Han fortalte også i retten, at han var glad for, at der ikke var sket mere med Cecilie, end der gjorde, og at det var godt, at hun overlevede de mange knivstik.Sagen fortsætter senere i denne uge. Der bliver afsagt dom i februar.lsp@eb.dk .Han stoppede først med at stikke Cecilie, da hun begyndte at sige undskyld.
Cecilie Danris overlevede med nød og næppe ekskærestens angreb.
Designugens oplevelser Se stole blive flettetDer er i den kommende uge indtil lørdag den 21. oktober designuge i Aarhus. Temaet er New Danish Modern, og anledningen er hovedstaden på fastlandets rolle som Europæisk Kulturhovedstad 2017. Ugen er spækket med f. eks.udstillinger, talks, workshops og debatter om design, og har man særlig interesse for håndværk, er der en unik chance for at opleve tilblivelsen af udvalgte møbler. Publikum kan bl. a. opleve arbejdende designere i åbne værksteder og workshops som f. eks. Kjeldtoft Møbelsnedkeri og Brdr.Petersen. Her kan man se live, hvordan klassiske møbler formgives og polstres. Den 18. oktober holder eksperter fra Bruun Rasmussen åben vurderingsdag, og auktionshuset står også for talks som "Kend din klassiker", og en sjælden samtale med "Den oversete essentialist" professor og arkitekt Bodil Kjær, hvis møbler har fået ikon-status.Bæredygtige boliger boomer Horsens, Odense og ØrestadAt bygge bæredygtigt bliver hele tiden mere udbredt i hele landet. Et nyt stort projekt er netop skudt i gang på i Ørestad på Amager i København, ligesom man i Horsens arbejder på ' Havnefronten' ved siden af lystbådehavnen. I det centrale Odense er man ligeledes i gang med ' Terassehusene'.Projektet på Amager hedder ' Greensquare Garden' og består af seks ejendomme med 335 lejligheder, som skal stå færdigt i 2019. Byggeriet følger miljøstandarden DGNB, og målet er at opnå en guldcertificering. Byggematerialerne består bl. a. af materialer fra nedrevne lagerbygninger.Mønster på knagen Jakken på rette pladsDen aarhusianske iværksættervirksomhed inden for design By Dyb står bag en ny serie af meget anderledes knager, "Knagen", som leger med lys og skygge via sit metalmønster. Knagerne skabes via crowdfunding, som betyder, at alle interesserede i princippet kan byde ind i udviklingen af dette nye designprodukt.Bag virksomheden og designet står Sofie Dybdal fra Aarhus, som er uddannet på byens arkitektskole og driver By Dyb sammen med sin bror Kasper Dybdal, der er uddannet ved Aarhus Business and Social Sciences. Tricket ved crowdfunding-projektet er, at kunderne først kan købe varen, når den finansieret på forhånd via forskellige rewards.Æblemost på menuen Efterårsferie forudeI næste uge er det efterårsferie, hvor mange især børnefamilier gerne vil ud i naturen og opleve andet end hverdagens trummerum med skole og arbejde. Og da efteråret er lig med høst af f. eks. modne æbler, er det oplagt at lægge vejen forbi herregårdsmuseet Gammel Estrup i Auning, hvor man har den faste tradition med at presse æbler fra museets æbleskov på programmet.»På Gammel Estrup - Herregårdsmuseet skruer vi i efterårsferien tiden 100 år tilbage, og byder på forskellige historiske aktiviteter for folk i alle aldre. Køkkenpigerne og husjomfruen kan godt bruge et par vågne øjne og en hjælpende hånd med at sylte græskar, skrælle æbler og tilberede suppe, og hvis man er både frisk og tørstig, kan man presse herregårdens mange æbler til most sammen med gartneren og hans lærlinge,« fortæller museumsformidler Anders Sinding.Gæster kan i herregårdskøkkenet købe hyldebærsuppe, kaffe og kage fra det gamle brændekomfur. Æblemosten, som man selv presser, koster 20 kr. for en flaske.bolig@jp.dk 

I mere end ét år har Daniel Agger arbejdet på det arrangement, der i dag kulminerer med en stor golfturnering og en gallaevent med 300 spisende gæster på Amager, hvor der samtidig bliver en auktion. Indsamlingen sker til fordel Red Barnets projekt ' Plads til Alle', hvor udsatte børn i Brøndby og Hvidovre tilgodeses.- Jeg håber og tror, vi på dagen kan indsamle én million kroner til støtte for projektet ' Plads til Alle', hvor det specielt er udsatte børn i Hvidovre og Brøndby der skal tilgodeses, siger Daniel Agger til Ekstra Bladet.Liverpool-ikonet Steven Gerrard, John Arne Riise, Vladimir Smicer, Jerzy Dudek, Glen Johnson, Pepe Reina og Patrik Berger er blandt de tidligere Liverpool-spillere, der kommer forbi Royal Golf Club på Amager for at deltage i arrangementet - Agger for Charity.Har brugt sit netværkDerudover har Daniel Aggger samlet mange prominente navne til at deltage i golfeventen: Bokseren Mikkel Kessler, Formel 1 køreren Kevin Magnussen, Danmarks bedste professionelle golfspiller Søren Kjeldsen, ishockeyspilleren Mikkel Bødker samt Helle Thorning-Schmidt, der ikke spiller golf, men via sit job som Red Barnets internationale direktør er med i projektet.- Jeg har brugt mit netværk og er stolt og glad for alle dem, der møder frem og bakker op om mit arrangement.Uden dem kunne det her slet ikke fungere. Det betyder utrolig meget for mig, at de i en travl hverdag kan afse tid til at deltage i det her projekt, fordi vi samler ind til et godt formål, tilføjer Daniel Agger, der i onsdags var i Portugal for at deltage i et lignende arrangement med Steven Gerrard som arrangør.- Jeg er spændt på, hvordan arrangementet bliver modtaget. Jeg har ikke prøvet det her før, men håber folk bakker op. Det er mit håb, at jeg kan gøre arrangementet til en årlig tilbagevendende begivenhed, siger Daniel Agger.Følger op på VestegnenNår regnskabet bliver gjort op efter Aggers indsamling lørdag er håbet som sagt, at det ender med et overskud på én million kroner.Pengene skal bruges på Red Barnet-projektet ' Plads til Alle', der kører i hele Danmark.Det handler om at hjælpe børn fra udsatte familier i fritidslivet, så de får mulighed for at dyrke sport.- Mit fokus vil naturligvis være på Vestegnen, hvor jeg har fokus på Hvidovre og Brøndby kommuner, forklarer Daniel Agger, der har tænkt sig at følge projektet til dørs: - Jeg har tænkt mig at følge projektet i både Brøndby og Hvidovre, når det for alvor føres ud i livet, pointerer han.Verdensstjernerne starter med at spille golf ved 9-tiden i dag. De ventes at spille frem til kl. 15.00. Siden skriver stjernerne autografer kl.15.30.mgw@eb.dk 
INDSAMLING: - Det er vores håb, at vi kan indsamle én mio. kr. til udsatte børn på Vestegnen via projektet ' Plads til Alle', siger Daniel Agger.
Et umage par kan man roligt kalde dem, Dansk Folkeparti og Radikale Venstre. Det er ikke ofte, når man diskuterer integration, at de to partier kører samme linje. Men de to partier er enige om at afvise integrationsminister Inger Støjbergs (V) forslag om kvoter i skolerne.Inger Støjberg burde holde sig til at udtale sig om det, hun rent faktisk ved noget om, siger skoleordfører Alex Ahrendtsen (DF): »Støjberg skulle som skomageren blive ved sin læst. Kvoter har man forsøgt sig med i USA og Storbritannien med meget dårlige resultater«. Undervisningsordfører Marianne Jelved (R) mener, at forslaget kan være juridisk uholdbart: »Man kan ikke dele børn op efter etnicitet og samtidig overholde de internationale menneskerettighedskonventioner«, siger hun.De to ordførere mener ligesom ministeren, at noget skal gøres for at modvirke skoler med overvægt af elever med anden etnisk baggrund. Men begge mener, at løsningen ligger et helt andet sted: Skolerne skal gøres bedre.»Bare at være sammen med børn af en anden etnicitet giver ikke gode resultater. Det, der giver gode resultater, er gode lærere og god indstilling fra elever og deres forældre«, siger Ahrendtsen og giver sit eget nærområde Vollsmose som eksempel.»I Vollsmose var der tidligere tre folkeskoler, men nu er én af dem lukket, fordi der ikke var nok elever, der søgte dertil. Det er, fordi mange forældre i Vollsmose benytter sig af det frie skolevalg. De vil gerne have deres børn ud på skoler, hvor der er mange danske elever«, siger han.Samme løsning har Jelved - bedre lærere, bedre undervisning og dermed bedre skoler. Hun giver Amager Fælled Skole som et mønstereksempel: »Amager Fælled Skole var engang en skole stærkt præget af, at danske børn ikke søgte derhen.Det er den ikke nu. Det har de ændret ved at gøre skolen bedre, og nu afspejler den lokalsamfundets sammensætning«, siger hun.Undervisningsminister Merete Riisager (LA) vil ikke udtale sig om Støjbergs forslag, oplyser ministeriet.Da det i september kom frem, at Langkær Gymnasium ved Aarhus opdelte klasserne ud fra etnicitet for at tiltrække flere etnisk danske elever, sagde hun imidlertid til TV 2 News: »Det er et helt forfærdeligt signal at sende til de unge mennesker«. Sådan har socialdemokraterne det ikke. Undervisningsordfører Annette Lind kan godt se kvoter som en del af løsningen.»Også eventuelt at man kører børnene til andre skoler. Men etniske kvoter kan ikke være løsningen alene«, siger hun og understreger, at man opfordrer regeringen til at komme med et udspil.I Venstre vil undervisningsordfører Anni Matthiessen heller ikke afvise etniske kvoter.»Men hvis vi begynder at tænke i kvoter, som Inger Støjberg foreslår, så kræver det evidens for, at det virker«, siger hun.Det mener Alex Ahrendtsen ikke, at der er.»At lave kvoter for andelen af tosprogede børn er en meget overfladisk måde at se tingene på.Vietnamesiske børn klarer sig eksempelvis normalt bedre end arabiske børn. Derfor vil Støjbergs forslag ramme fuldstændig vilkårligt«, siger han.sandra.brovall@pol.dk Støjberg skulle som skomageren blive ved sin læst Alex Ahrendtsen, (DF).
De to partier afviser samstemmigt et forslag om skolekvoter for tosprogede børn. S og V er mere positive.
Selv om Asta Jørgensen, 81 og bosat på Amager, aldrig har haftet højtlønnet job, mangler hun ikke penge til at forsøde sit otium. Hun har arbejdet som ufaglært rengøringskone på en skole i København, været på vaskeri og arbejdet i kantine i lufthavnen i Kastrup, indtil hun gik på efterløn som 60-årig.»Jeg har betalt til pension i alle de år.Den får jeg udbetalt som en livrente hele livet, så jeg mangler ikke noget og bor godt,« siger hun og tilføjer, at hun også har lidt pension fra sin afdøde mand.Siden hendes mand, der var kranfører, døde for 10 år siden, har hun været i Filippinerne fem gange og indimellem på flere rejse til De Kanariske Øer med sine tre sønner.»Jeg var i Filippinerne sidste år.Det er vi hvert andet år, gerne seks uger ad gangen. Min svigerdatter er fra Filippinerne, så bor vi hos hendes familie og tager ud i landet derfra.Åh, det er dejligt.« De fleste hverdage tager Asta Jørgensen bussen om morgenen fra sin andelslejlighed på den lille hyggelige gade Under Elmene, der ligger tæt ved det gamle voldanlæg Stadsgraven, til Amager Seniorklub.Her nyder hun at hygge om de andre seniorer med kaffebrygning, snak og ikke mindst klubbens udflugter rundt i Danmark.Familien er vigtigstSelv om Asta Jørgensen sætter stor pris på, at økonomien tillader hende at gøre stort set, hvad hun har lyst til, er det ikke det vigtigste.»Selvfølgelig havde det ikke været så godt, hvis jeg kun havde haftfolkepensionen.Men det vigtigste er min familie. Min ene søn bor i den samme ejendom som mig. Ham spiser jeg hos fire aftener om ugen, og så har jeg et barnebarn, der kommer og sover hos mig i weekenden. Mine to andre sønner ringer til mig stort set hver dag. Så jeg har ikke rigtig noget at klage på,« siger hun og tilføjer: »Det skulle da lige være, at man havde haftnogle flere penge da man var yngre, end jeg har nu.«.tham@bt.dk '' Min ene søn bor i den samme ejendom som mig.Ham spiser jeg hos fire aftener om ugen, og så har jeg et barnebarn, der kommer og sover hos mig i weekenden Asta Jørgensen, pensionist.

Glem nordmændenes såkaldte hit-serie ' Skam'. I 1990erne var ' Berverly Hills 90210' danskernes foretrukne ungdomsserie.I dag er det præcis 25 år siden, at Brandon og co. første gang dukkede op i dit tv.Hvem der bare kunne skrue tiden tilbage til 1992.Det var ikke bare året, hvor vi blev europamestre i fodbold og sendte Uffe Ellemann ned til EU med høj cigarføring og et nej tak til Maastricht-traktaten. Det var også året, hvor vi første gang fik introduceret ' verdens bedste' tv-serie ' Beverly Hills 90210', og i dag er det således præcis 25 år siden, at Brandon, Brenda og alle de andre overfølsomme væsner for første gang dukkede frem på dansk tv.TV2 havde været i Hollywood og købt rettighederne til den populære amerikanske ungdomsserie, der hurtigt fik over en million seere hver torsdag aften i Danmark.Selvhøjtidelige teenagere Hvorfor er det så stor en succes, spurgte BT dengang i 1992 seriens manuskriptforfatter Darren Star: »Fordi serien beskriver unge menneskers problemer på en måde, der ikke er nedladende.Teenagere tager sig selv meget højtideligt og oplever virkelig deres liv som et drama, og den indstilling synes jeg, at serien formidler,« lød hans svar.Op igennem 90erne kunne de danske fans flere gange møde deres idoler på nærmeste hold.I 1993 var Ian Ziering og Gabrielle Carteris, der spillede henholdsvis den forkælede skuespiller-søn Steve og dydsmønstret Andrea, på besøg i København, hvor de boede på Hotel Phønix og gik tur i Nyhavn.Anette fra AmagerTo år senere var den voldelige guitar-helt Ray Pruit blevet introduceret for seerne, og da skuespilleren bag, Jame Walters, gav en intimkoncert i Boltens gård i København, inviterede han 19-årige Anette fra Amager med op på sit hotelværelse, kunne BT berette.I 1997 begyndte serien at miste seere, og TV2 valgte at flytte sendetidspunktet fra torsdag aften til lørdag eftermiddag, hvilket fik den danske fanklub på barrikaderne.»Man flytter ikke bare en helligdag på samme måde, som man jo heller ikke holder juleaften den 13. november,« skrev fanklubbens bestyrelse i et brev til TV2.Stationen ignorerede dog fanklubbens ønske og parkerede året efter ' Beverly Hills 90210' søndag eftermiddag, hvor den forblev til seriens afslutning i 2001. ' Beverly Hills 90210' har i dag stadig et liv på dansk tv og genudsendes igen og igen på TV2 og TV2 Zulu.krdn@bt.dk 

Det var en god forretning for bønderne i omegnen at sende fødevarer til hovedstaden for et par hundrede år siden. Byens 100.000 indbyggere skulle mættes dagligt, men let var det ikke at handle på torvet uden at blive snydt, og når varmen lå sig som en dyne over byen, var det begrænset, hvor mange dage slagtervarer, grøntsager og mælk kunne holde sig i solen, før man anede en lidt ubehagelig lugt.Men det kunne man gøre noget ved, og af en beretning fra 1830erne fremgår det, at bønderne omkring Lyngby og Søllerød kogte mælk og fløde sammen med kartoffelmel og potaske - en teskefuld til seks potter, og, som der står, »fløde, der ej er behandlet på denne måde, vrages af københavnerne som alt for tynd.« Skulle det alligevel ske, at mælk og fløde blev sur og usælgelig i varmen og derfor måtte tages med tilbage, kunne problemet klares med endnu et opkog med potaske og tilsætning af frisk mælk og fløde. Et egentligt kvalitetsløft var det vel ikke, men det var en kendt sag blandt bønder, at »københavnerne bedre forstod at bedømme prisen end egenskaberne ved en vare«, og det vidste man alt om på Amager, hvorfra »flødehusarerne« kom. De havde deres storhedstid, da ridende amagerbønder endnu i rigt mål kunne afsætte mejeriprodukter i byen. Deres mælk fik GAMLE KØBENHAVN imidlertid et dårligt ry: Den smagte af kål og var blandet med vand, sagde man, og det var for meget - selv for københavnere.Amagers vidtstrakte marker fortsatte dog med at være byens vigtigste forrådskammer, og amagerkonerne havde faste pladser med frugt og grønt sommer og vinter. Men de var ikke alene, og især var det hørligt, når bønderne fra Brøndby var i staden. De falbød nemlig grønne ærter med en larm »ret som om der enten var ildløs eller svensken var i landet eller noget andet ondt for hånden.« Så havde valbybønderne på Gammeltorv et anderledes roligt gemyt. De var specialister i fjerkræ, og man sagde, at de gerne plukkede fjerene af hønsene i levende tilstand, »fordi kreaturerne derved kom til at se mere fyldige og fede ud.« Måske er det en skrøne, men en kendsgerning er det derimod, at skovserkonerne på Fisketorvet idelig kom i klammeri og ofte gav politiet problemer. »Forleden torsdag var ved Gammelstrand ikke slagsmål en hel dag, og man hørte ikke et skældsord en halv time« - det kunne et flyveblad berette i 1774, men tonen var næppe bedre på Kultorvet. Her holdt tørvebønder og kulsviere fra Nordsjælland til, og de var ifølge en historiker fra 1800tallet »røveragtige bander, der truede frygtsomme personer til at købe deres snyderagtigt læssede varer.« Kort sagt: Det var sin sag at købe ind til husholdningen, og der er en naturlig forklaring på københavnernes ældgamle mistro til omegnens bønder, som solgte varer af tvivlsom kvalitet og bagefter tog hjem med guld og sølv i lommen.

Orkestral nytænkningEn begivenhedsrig jazzuge venter forude.På Louisiana og i Kvarterhuset gælder det helt nykomponeret bigbandmusik af danske navne i en kulmination af workshoppen Komposium med The Orchestra og den legendariske orkesterleder Mathias Rüegg, manden bag det fantastiske Vienna Art Orchestra. Hvilket scoop! The Orchestra &amp; Mathias Rüegg: Komposium. 29. sept. kl. 20.Louisiana, Gl. Strandvej 13, Humlebæk.30. sept. kl. 20. Kvarterhuset, Jemtelandsgade 3, 2300 Kbh. S WWW louisiana.dk WWW kvarterhuset. kk.dk.Hyldest til Ole SarvigI Jazzhouse er det kærligheden til den dybsindige ordkunstner og digter Ole Sarvig (død 1981), der har fået trommeslager Kresten Osgood og digter Søren Ulrik Thomsen til at samle et forrygende hold af musikere og ordmennesker i en hyldest til Sarvig - bl. a. Steen Jørgensen, Henrik Nordbrandt, Jens Martin Eriksen og Maria Laurette Friis.Hyldest til Ole Sarvig feat. Søren Ulrik Thomsen, Kresten Osgood m. fl.29. sept. kl. 21. Jazzhouse, Niels Hemmingsens Gade 10, Kbh. K WWW jazzhouse.dk.Gudman Prisen 2017Er det ikke ganske oplagt, at årets Gudman-pris går til de to trommeslagere Alex Riel og Stefan Pasborg (som Riel er gudfar til), to generationer, der har sat et umiskendeligt præg på dansk musik med stor musikalitet og genrebredde? Det skal nok blive festligt! Årets Gudman 2017: Alex Riel &amp; Stefan Pasborg. 1. okt. kl. 20. Amager Bio, Øresundsvej 6, 2300 Kbh. S WWW. amagerbio.dk.Visuel rumrejse med bigbandDet lyder ganske vildt: stemnings-og kraftfuld bigbandmusik fra Aarhus Jazz Orchestra og vokalist Susi Hyldgaard til de magiske billeder af filmen ' Solar Walk' skabt af den oscarnominerede animationsfilmskaber Réka Bucsi. En ' visuelsymfonisk sangcyklus' kalder arrangørerne denne særlige multiæstetiske satsning.CPH PIX &amp; Aarhus Jazz Orchestra: Solar Walk. 2. okt. kl. 20. Musikhuset Aarhus, Rytmisk Sal, Thomas Jensens Allé 2, Aarhus C 3. okt. kl. 19.30. Amager Bio, Øresundsvej 6, 2300 Kbh. S WWW musikhusaarhus.dk WWW amagerbio.dk.Fredrik Lundin i MandagsklubbenMandagsklubben i Kødbyen har altid tilbud til de nysgerrige med både upcoming og etablerede navne. Også selveste Fredrik Lundin, saxofonist, som i oktober er ' artist in residence'. Her kan han høres med guitarist Hasse Poulsen og keyboardmagiker Adi Zukanovic. På programmet er også trommeslager Claus Bøje og bassist Peter Friis Nielsen, sangskriverne Jens K og Flemming Borby, den norske duo I Like to Sleep og kvartetten Emmeluths Amoeba.Lundin/Poulsen/Zukanovic m. fl.2. okt. kl. 20. Mandagsklubben. 5e, Slagtehusgade 5E, 1715 Kbh. V WWW 5e.dkibyen@pol.dk .

Hos Københavns Politi holder ledende politiinspektør Poul Kjeldsen styr på indsatsen mod banderne i et regneark, som har får sine medarbejdere til at opdatere en gang om dagen. Så han kan se, hvordan det går.Skyderier mellem rivaliserende bandegrupperinger blev hverdag for københavnerne i sommeren 2017. Men siden 22. august, hvor fire projektiler borede sig ind i en dør på Solitudevej på Nørrebro, er konflikten stilnet af, hvis man altså måler den på antal løsnede skud i gaderne.Et ny opgørelse fra Københavns Politi tegner et billede af politiets indsats mod banderne. Opgørelsen viser antallet af varetægtsfængslinger, visitationer og fundne våben i relation til bandekrigen.I august løftede Københavns politidirektør, Anne Tønnes, lidt af sløret for strategien mod banderne.Metoden er grundig efterforskning, og målet er at sætte bandemedlemmerne hurtigst muligt i spjældet, lød det.Antallet af kendelser om varetægtsfængsling relateret til bandekonflikten i de af politiet nedsatte visitationszoner på Amager og i det nordlige og nordvestlige København er ifølge opgørelsen 36.Yderligere 13 kendelser om varetægtsfængsling af personer med relation til de implicerede bander, for eksempel Loyal To Familia, kan lægges til.Poul Kjeldsen fokuserer da også på fængslingerne.»Vi ved erfaringsmæssigt, at jo flere vi får anholdt og sat ind, desto større er chancen for at få standset skyderierne. Derfor er jeg tilfreds med antallet af fængslinger. Det er vigtigt, at vi får aktørerne væk, så de ikke skyder mod hinanden på offentlige gader og stræder. Der er nu færre i konflikt ude på gaderne,« siger han.Uden at kende den præcise effekt, vurderer han, at fængslinger af ledende bandemedlemmer også kan være en del af årsagen til det nuværende stop for skyderier.Shuaib Khan, bandelederen fra Loyal To Familia, sidder fængslet for trusler mod en betjent.»Vi har truffet nogle af dem i visitationszonerne. Vi tror, at vi har fat i flere af de rigtige personer,« siger han.Politiet oprettede hen over sommeren flere visitationszoner i byen.Ifølge opgørelsen har politiet foretaget 1.866 visitationer på Nørrebro og i København NV. 104 stik-eller slagvåben er beslaglagt. For visitationszonen på Amager hedder tallene 160 visitationer og ni fundne stik-eller slagvåben. Tallene indeholder også fund af våben ved ransagninger.Samlet set har politiet fundet 23 skydevåben. En pæn del af efterforskningen fremadrettet handler om at knytte disse våben til bandemedlemmer, for de tages sjældent med dem på fersk gerning.»Vi har fundet skydevåben i træer, i buskadser, i trappeopgange, i kælderskakte og i elevatorer. Alle mulige steder. Nogle gange har vi kunnet knytte dem til nogle personer, og andre gange har vi ikke. Men vi har trods alt fundet våben, som man ikke kan bruge til at skyde med igen.« Når du ser på en lille måned uden skyderier, vurderer du da, at bandekrigen er ved at være slut? »Sådan tænker vi ikke. Vi kører indsatsen videre og tilpasser den undervejs. De vælger tid og sted, men vi kan mærke, at når vi stresser dem, så har det en virkning.«.pbu@berlingske.dk 49 personer er varetægtsfængslet i forbindelse med bandekonflikten. 2.026 personer er blevet visiteret i visitationszoner i byen.
Politiet gør status på indsatsen mod banderne i København: 49 personer med banderelation er blevet sat i fængsel, og 23 skydevåben er blevet fjernet fra gaden.
I et indlæg i Berlingske 16. juli beklagede borgerrepræsentant Rune Dybvad (S) sig over, at der tegner sig et flertal udenom Socialdemokratiet for et grønnere København, og at SF ikke vil bygge på Amager Fælled. Han undlader at nævne, at byggeriet blev besluttet for 25 år siden.Jeg står gerne på mål for SFs fortidige beslutninger. Men for mig betyder det også, at man skal tage ansvar, når de viser sig at være forkerte. Og det vil være forkert at bygge på Fælleden.I sit indlæg har Dybvad travlt med at bryste sig af, at København ligger godt på internationale ranglister over grønne byer.For os i Socialistisk Folkeparti handler det at være grøn ikke om at klippe snore over og blive klappet ad i udlandet. Det handler om at skabe gode liv for københavnerne. De grønne åndehuller i byen - som Amager Fælled - er en central del af den vision.Samtidig udstiller Dybvad Socialdemokratiets dobbeltmoral. Man tager gerne æren for resultaterne af, at andre partier - især SF - i årtier har stillet grønne krav ved budgetforhandlingerne, mens man selv indgår aftaler med de borgerlige, der trækker København i den forkerte retning. Et eksempel er parkeringsområdet, hvor S igen og igen har vist, at de stadig tror, at fremtiden tilhører bilerne.Et andet eksempel er socialdemokraternes dumstædige insisteren på en havnetunnel, der vil trække Københavns infrastruktur i en sortere retning i mange år. Det siger alt om socialdemokraternes prioritering, når de vil bruge over 20 milliarder kroner til det projekt, men ikke vil undersøge, om man kan finde 1,5 milliarder kr. til at redde Fælleden.Når vi trods alt har et godt samarbejde med socialdemokraterne på mange områder, skyldes det ikke mindst, at de ofte er i stand til at indse fornuften i forslag et par år efter, at vi andre har lanceret dem. Det gælder for eksempel forbud mod dieselbiler i København. Det er jeg glad for. For luftforureningen betyder kortere liv for københavnerne, og netop dieselbiler er et af flere oplagte steder at sætte ind.Et andet eksempel er boligpolitikken, hvor socialdemokraterne nu, efter et års betænkningstid, bakker op om SFs forslag om at begrænse udlejningen gennem AirBNB og andre selskaber.Når det gælder den grønne dagsorden, skal socialdemokraterne nok ende med at mene noget fornuftigt, når det går op for dem, hvor vigtigt et område det er for københavnerne. Men det vil kræve et opgør med den betontænkning, der sætter det grønne og det røde op som modsætninger.Grøn politik er ikke i modsætning til at skabe en god by for alle. Det er en forudsætning.Vi skal bo mange flere mennesker i København, men det skal være i en balance med grønne områder, ren luft, mere genanvendelse og flere cykler, så vi også i fremtiden har en fantastisk by at bo i.Sisse Marie Welling er politisk leder for SF i Københavns Borgerrepræsentation.Når det gælder den grønne dagsorden, skal socialdemokraterne nok ende med at mene noget fornuftigt.
Kommentar.
»YOU foxy tall smoky tower!« skrev Gaddafi til dronning Margrethe, i hvert fald ifølge Jul i republikken, den satiriske jule kalender, som P1s lyttere skulle have hørt, men som Danmarks Radio skrottede i november. Denne onsdag aften er teaterdirektører Lasse Bo Handberg fra Mungo Park og Jon Stephensen fra Aveny-T derfor gået sammen på sidstnævntes teater for i det mindste at gøre Jul i republikken til en engangs forestilling.Præsentationen bedyrer, at der er tale om »fortællingen« om julekalenderen, men det meste af forestillingen synes at bestå i en oplæsning af selve de afviste afsnit, med korte afbræk fra en skaldet DR-mellemleder-type, der render ind i tide og utide og forlanger Johanne Schmidt-Nielsen hevet mere og mere ud af manuskriptet.Hun er præsidenten i titlens republik og skal, efter en folkeafstemning, erstatte kongefamilien: Mette Horns Margrethe med de høje a'er, prins Henrik, der spilles med frølårsfransk accent af Claes Bang, Stine Schrøder Jensens Mary, hvis amerikanske twang vækker stor jubel, og de to dronningesønner, løbemanden og hans snobbede lillebror, begge spillet af Andreas Jebro.Da først kongehuset er flyttet ud til Urbanplanen på Amager, begynder Daisy at kigge sine smykker igennem, og her dukker Gaddafis hilsen op. Tidligere har eksregenten forsøgt at bestikke Johanne Schmidt-Nielsen med Ceau.escus elefantorden.TEGNING: ULLA BECH-BRUUN Publikum er ellevilde. Foruden Karsten Hønge i Marx-julesweater og Adrian Lloyd Hughes synes store dele af P1s kernepublikum at være dukket op: kvinderne, der vil have Georg Metz, og mændene, der vil være ham. Heldigvis er manden selv på scenen i rødt halstørklæde som godmodig fortæller, der lydigt indordner sig under DRs krav om helt at fjerne Schmidt-Nielsen fra manuskriptet. I baggrunden ser vi de mails, som Danmarks Radio angiveligt skulle have sendt med ordre om at gøre Jul i republikken mindre modtagelig for kritik af »røde lejesvende« -typen.Skuespillerne morer sig lige så meget, især Claes Bang, der som prins Henrik får lov at true en af sine sønner med tæsk, digte strofer som »destruktiv selvbruner«, indrømme, at han bare sagde det med at ville være konge for sjov, og tage med viceværten, spillet af Jesper Groth, på jagt, bevæbnet med et oversavet jagtgevær og bjørnebryg.Groth er klart forestillingens største talent, især som hyperventilerende Erik Brandt, der får en kønssygdom og bliver fundet i en kælderskakt på Holmbladsgade.I mellemtiden har Frederik været på jobcentret og er blevet stillet et såkaldt OBU-forløb i udsigt (»Det er bare nogle tilfældige bogstaver,« siger jobkonsulenten), mens Daisy og Henrik har samlet flasker, »Urbanplanens bitcoins«, som en lokal amager kaner formulerer det.I detentionen forenes regentparret i et kys, da de mindes den nat i Grønland (Mette Horn smasker stednavnet ud, så Bang griner igen), hvor de lavede Jokke. Til sidst skal alle synge med på »Arbejdsløs jul« af Rudolf Nielsen og Torgny Björk, og holdet går ud til lange klapsalver.Foran et taknemmeligt publikum på Aveny-T vandt Jul i republikken formentlig en større sejr end 24 julekalenderafsnit på DR.

Hop på bussenEn marionetdukkepavillon, et spiraltårn af ord, en »lyttehave« og et Foucalts pendul. Kunst i det offentlige rum er andet og mere end gavlmalerier.I forbindelse med Copenhagen Art Week arrangerer Statens Kunstfond den 31.8. tre busture til en række nye kunstoplevelser i det offentlige rum, med deltagelse af flere af de aktuelle kunstnere. På busturen gennem Vesterbro vil Henrik Plenge Jakobsen og Lasse Krogh Møller fortælle om egne værker, mens Elsebeth Jørgensen og Hartmut Stockter deltager på turen til Bispebjerg Hospital, hvor deres værker »Lyttehaven« og »Marionetdukkepavillonen« kan opleves. Den sidste tur går mod Amager, hvor Milena Bonifacini og Peter Callesen viser værker på Københavns Universitet.Bus med afgang fra Polititorvet i København 31.8. kl 12, 14.30 og 17 Hver tur tager cirka to timer.Fællessang i havnebussenDer er stor sandsynlighed for en festlig start på weekenden, når kunstner Hannah Anbert opfører sin pop-musikalske performance Human Resource Management Song for passagererne på Movias Havnebus rute 992 i tidsrummet 15 - 18. Her får velkendte popnumre en helt ny betydning med nye tekster om HR, stresshåndtering, networking og andet, der hører det moderne arbejdsliv til.Passagererne opfordres til at synge med efter omdelte sangtekster.Movias Havnebus 992 København 1.9. kl 15 - 18.Egyptiske toner på PapirøenArtBar er Copenhagen Art Weeks sociale mødested på Papirøen, der hver aften byder på et nyt, gratis, program. Fredag den 1. september vil den verdenskendte Egyptiske multimediekunstner Hassan Khan optræde med en eksklusiv performance, der byder på samplede og streamede lyde, der trækker på klassisk arabisk musik, minimalisme og electronica. Arrangementet afholdes i samarbejde med CODE Art Fair.ArtBar Kajen foran kunsthallen Copenhagen Contemporary på Papirøen. 1.9.19 - 21.Endagsfestival for ørerneUnder Copenhagen Art Week afholder Artoteket en endagsfestival, hvor forholdet mellem lyd og kunst undersøges og udfoldes. Her vil være både talks, installationer, film, musik, mad og workshops, med fokus på hvordan lyd og kunst hænger sammen og påvirker hinanden. Du kan blandt andet komme på workshop med TRA ART, opleve Agnes Christensens videoværk »Tidsforskydninger«, blive gjort klogere på lyd og musik som arbejdsredskab og meget meget mere.»Lyden af kunst« Artoteket, Baggesensgade på Nørrebro 2.9. kl. 12 - 19.Benzin på tankenDen svenske kunstner Andreas Emenius inviterer lørdag den 2. september på en unik »audiovisuel totaloplevelse« på den nedlagte Statoil tankstation på Sundholmsvej på Amager. Det helt nye værk »COMING BACK FROM THE GAS STATION, EVERYTHING MELTS THROUGH US« omfatter levende musik, video og installation i en undersøgelse af nostalgiske pop-kulturfænomener og lover »en refleksion over tankstationen som et produkt af en snart forældet teknologi«. »COMING BACK FROM THE GAS STATION« Sundholmsvej 59 2.9. kl 20.30.lks@berlingske.dk 
Copenhagen Art Week lægger i disse dage an til slutspurt frem mod afslutningen 3. september. Oplev blandt andet disse fem unikke events.
47-årige Søren Frederiksen, vvs-installatør og indehaver af firmaet Christiansen &amp; Andersen i Brønshøj, er en af mange håndværksmestre og virksomheder, der er hårdt plaget af tyveri af værktøj fra byggepladser og varevogne.Med 18 ansatte og fuld gang i byggebranchen er han afhængig af, at der ikke er for mange forhindringer i dagligdagen.Alligevel har han efterhånden været ramt af indbrudstyves hærgen så mange gange, at han for længst er holdt op med at anmelde de mindre tyverier.»Jeg orker det simpelthen ikke.Man skal bruge enormt megen energi på det. Så tager man tabet selv i stedet for. Det er dybt frustrerende, men det er sådan, det er blevet,« siger Søren Frederiksen.I løbet af få uger i sommer havde han indbrud i tre af sine firmabiler og i en ellers ganske forsvarligt aflåst skibscontainer, der stod på byggepladsen ved byggeriet af ' Sphinxen' tæt ved Islands Brygge på Amager.Den marineblå container var fyldt med dyrt værktøj. Men ikke efter at tyvene havde været forbi en nat.»Vi fik stjålet for 600.000 kroner på få dage. Det er skidt nok i sig selv, men derudover står der jo hver gang fire-fem mand, som ikke kan lave noget i måske to-tre dage, fordi de intet værktøj har. Der går enormt meget tid med at tale med politiet, med forsikringsselskabet, med grossisten for at bestille nyt værktøj hjem og så videre. Og når folkene ikke kan komme videre med arbejdet, betyder det et yderligere økonomisk tab og betaling af løn, som der jo kun er mig til at betale, og derudover kan det give problemer i forhold til det byggeri, man er i gang med. Sådan noget kan altså mærkes i et firma som mit,« siger han.Da tyvene brød ind i den 20 fod store skibscontainer på Drechselgade på Amager, blev en ellers ganske tyk og massiv stålplade, som sikrede, at dørene var lukket og låst, ganske enkelt skåret over.Koldblodige tyve»Stort set alt værktøj i dag kører på batterier. Indbruddet i containeren er sket med en elsav.Det har vel taget et minut eller to, og så er de kommet ind og har fjernet det hele, selv om vi faktisk har forsøgt at sikre os så godt som muligt.Hvad skal man gøre,« spørger Søren Frederiksen retorisk og slår opgivende ud med armene.Lige på den anden side af vejen - blot 50 meter fra den opbrudte container - ligger ellers hovedkvarteret for Københavns Politis hundepatruljer.»Ikke at jeg vil bebrejde politiet, at de ikke opdagede indbruddet, men det siger jo noget om, hvor kolde og fuldstændig ligeglade tyvene er. De har måttet gå flere gange frem og tilbage for at tømme det hele - lige for næsen af politiet - men det har de altså gjort alligevel. De skyer ingen midler længere,« konstaterer den 47-årige vvs-installatør, som siden har mærket alt værktøj med syntetisk dna og lavet ekstra sikring på sine firmabiler.

Iet rødstensbyggeri på Amager træder Petra Ulmer ind ad døren til sin nye ejerlejlighed. Trappeopgangen er støbt i terrazzo, og lejlighedens trægulv knirker, når man træder på det. Her skal 52-årige Petra Ulmer bo.Berlingske møder hende og ejendomsmægler Thomas Jakobsen til den sidste fremvisning af den lejlighed, som hun er ved at købe. Boligen er på kun 44 kvadratmeter. Den vil gøre hende 1,7 mio. kroner fattigere, men et nyt hjem rigere. Og da hun netop er på vej ud af et 30 år langt ægteskab, er hun en af de personer, for hvem en lille bolig er passende.Køkkenet er lige stort nok til, at tre personer kan stå tæt derude på samme tid, og på badeværelset må man presse sig ind mellem vasken og toilettet for at tage bad. Men det passer hende fint.»For mig er det fint med 44 kvadratmeter. Det er for dyrt med mere plads, og for mig er det ikke nødvendigt,« siger Petra Ulmer, der er lærer på Sankt Petri Skole i København.Hun lægger vægt på, at lejlighedens beliggenhed er god for hende.»Jeg er alene, så det er vigtigt for mig, at området er smukt, og at jeg føler mig sikker her. Og så er det tæt på Amager Strand og Refshaleøen, hvor jeg klatrer i fritiden,« siger Petra Ulmer og bryder ud i et grin over, at noget så banalt har spillet ind i hendes valg af lejlighed.De små går som varmt brødTypisk er køberne til de mindre lejligheder forældre, der køber lejligheder til deres barn, studerende, førstegangskøbere og personer, der som Petra Ulmer for nylig er blevet alene.Det fortæller Thomas Jakobsen, ejendomsmægler hos EDC. Han har stået for salget af Petra Ulmers nye lejlighed, og ifølge ham ryger Københavns små boliger hurtigt.»Generelt er det en boligtype, der er meget stor efterspørgsel på. I løbet af de sidste tre-fire måneder har vi oplevet en ekstraordinær stor efterspørgsel på dem. Gennemsnitligt er vores liggetid på ejerlejligheder 43 dage, men vi oplever, at de mindre lejligheder i flere tilfælde bliver solgt hurtigere end markedsgennemsnittet,« siger han.Det billede bakker Boligsiden.dk op om. Deres tal viser, at det i gennemsnit tager 52 dage at sælge en københavnsk ejerlejlighed, der er mindre end 70 kvadratmeter, mens det tager over 62 dage at sælge ejerlejligheder over 70 kvadratmeter. Lejligheder over 100 kvadratmeter tager det i snit flere end 90 dage at sælge.Fordi de små lejligheder bliver solgt hurtigt, er det svært at finde en, som også lever op til ens forventninger, synes Petra Ulmer.»Jeg synes ikke, at det var nemt at finde en passende lejlighed. Jeg har vel været på udkig i seks uger, og jeg har set omkring 20-25 lejligheder for at danne mig et overblik over, hvad der var vigtigt for mig.«.Det er for dyrt med mere plads, og for mig er det ikke nødvendigt.Petra Ulmer, lærer.
52-årige Petra Ulmer skal skilles, og derfor har hun i den seneste tid ledt efter en lille lejlighed i de rigtige omgivelser. Så længe beliggenheden er god, gør det ikke noget, at kvadratmeterne er få.
Fejl og fakta 14.7.2017:Det lader sig ikke gøre at suse ud ad Amager Boulevard og tage et skarpt
 venstresving »ved Torvegade«, som den ledende artikel om København med 
300 km/t. i går kunne give indtryk af. Man skal først ned ad Ved 
Stadsgraven og så til venstre på Christmas Møllers Plads. Hvilket nogen 
meget gerne må fortælle kørerne. Man ser det for sig: De store formel 1-biler, som drøner en for en ned ad H. C.Andersens Boulevard med 300 kilometer i timen. Kort efter flyver de over Langebro, hviner ud ad Amager Boulevard, tager et skarpt venstresving ved Torvegade, og sekunder efter forcerer de endnu en bro - denne gang Knippelsbro. Herefter går turen omkring Børsen, forbi Den Sorte Diamant og tilbage til Rådhuspladsen for at begynde forfra igen.Nej, det er ikke et syn, der rimer på Københavns fantastiske renommé som grøn cykelby. Racerbilerne kolliderer med kampen for flere partikelfiltre og rene havnebade.Som om det ikke var nok, er det rigmanden Lars Seier Christensen og den tidligere Venstreminister Helge Sander, der står bag projektet sammen med den danske formel 1-helt Jan Magnusson. De to første er fra politisk hold ikke kendt for deres optagethed af klima og miljø.Med ovenstående argumenter kan man sagtens vende sig mod ideen om at få det gigantiske mortorsportscirkus til København.Det gør nogle allerede og lægger ansigterne i bekymrede folder.MEN OMVENDT kan man også sige: Formel 1 løber allerede af stablen, hvorfor ikke lade det løbe i København? Byen er en europæisk hovedstad og et formel 1-løb en unik mulighed for at vise den frem for verden.Det vil tiltrække turister og være god reklame. Det vil være en sjov oplevelse for en masse københavnere.De, der er imod, kan benytte lejligheden til at lufte ørerne uden for hovedstaden, mens folk fra andre steder i landet garanteret vil valfarte til byen for at opleve løjerne.Et grandprix er nemlig så stor en begivenhed, at det har potentiale til at blive en folkefest, som samler tusinder af mennesker med forskellig baggrund på et sted.Politikerne bør sige ja, hvis muligheden opstår, og arbejde for, at arrangementet bliver udfoldet på københavnsk maner. Vi vil have folketribuner og ikke kun lukkede VIP-siddepladser for dem, der kan betale. Det er politikernes opgave at tænke kreativt og se på, hvordan man bedst benytter lejligheden til at markere Danmarks særkender som grøn fortrop og hovedstaden som en levende storby.Hvorfor ikke udskrive en konkurrence om den mest grønne formel 1-bil? Eller arrangere et løb eller cykelløb på formel-1-banen? Mulighederne er mange, men lad nu være med at gå i sort, inden ideen har forladt pitten. ak.
POLITIKEN MENER Ja til spektakulært formel 1 i København.
Det er en ingeniør af hjertet, der runder 60 år i dag. Uddannelsen som civilingeniør på Danmarks Tekniske Universitet i 1983 førte Christian Listov-Saabye direkte ind som fagingeniør hos ingeniørfirmaet A.J. 

De skal også mærke, det er jul Næsten hver femte af os er villig til at indrømme, at vi køber julegaver til vores kæledyr. Det er analyseinstituttet Wilke, der har stillet en række julespørgsmål for Magasin du Nord. Det fremgår også af undersøgelsen, at kærester er de sværeste at købe julegaver til, dernæst kommer fædre. Men Berlingske har nu stadig problemer med gaverne til dyrene. Er det for eksempel i orden, hvis katten får en større julegave end hunden? Den ER jo sværere at stille tilfreds.En amagermad består af et stykke rugbrød og et stykke franskbrød lagt sammen med smør og sukker. Ifølge bogen Amagermad skal det være kanelsukker, og om søndagen serveres den med franskbrødet øverst. Bogen med undertitlen »Smagen af Dragør og Store Magleby« er fyldt med historier om den lokale produktion af fødevarer og brugen af dem. Der er talrige opskrifter fra den sydlige del af Amager: Lunkens (æbleskiver), pottetorsk, krukkeærter, posegrød, mange forskellige slags punch og bagværk. Og så den måske eneste madopskrift i Danmark, hvor man skal bruge en kanonkugle - til amagersennep knuses frøene i et fad ved at trille kuglen rundt.Bogen er udgivet af Museum Amager og Dragør Lokalarkiv.Kan købes på museerne og på julemarkeder i Dragør op til jul.250 kroner. museumamager.dk.# YOLOMÆLKMåske det mest ironisk/ irriterende navn til en mikrobrygget øl hidtil. # Yolomælk fra det internationalt anerkendte bryggeri To Øl udmærker sig desuden ved at være brygget med kaviar, laktose og champagnegær. Resultatet er en imperial salty milk stout med en alkoholprocent på 14.Som øl-iværksætterne skriver: »Mest fordi  man kun lever en gang«. To Øl er også på vej med en 7,1 pct. sour ale, der brygges med solbær - 1.000 kilogram bær per 1.000 liter vand. Den øl hedder »1 ton of Blackcurrants«. Der vil komme flere »1 ton of « -øl med andre ingredienser fra Mikkellerlærlingene, der for længst står på egne ben. to-ol.dk.»HVIS JEG HAVDE LYTTET TIL NEJSIGERE OG TVIVLERE, SAD JEG STADIG I DE ØSTRIGSKE ALPER OG JODLEDE.« Tidl. guvernør i Californien, filmlegenden Arnold Schwarzenegger, 69, ved klimakonference i Bonn, hvorfra han også mere direkte tweetede sin mening om klimaskeptikere: »I don't give af F* ck what you think«.

Berlingske har fået udarbejdet en meningsmåling til efterårets kommunalvalg i København, der viser et såkaldt »grønt flertal«. Det ville være mere retvisende at døbe flertallet som »det asociale«, der hellere vil have et hjem til byens frøer end mennesker.2.500 boliger. Heraf 500 almene. Det er, hvad hovedstaden går glip af, hvis der kommer et venstreorienteret flertal uden om Socialdemokratiet. Det i en tid, hvor boligmarkedet koger, og det er svært for almindelige mennesker at få en fod indenfor. Byen bliver i stigende grad for dem med de lange uddannelser og høje lønninger. Lav-og mellemindkomstgrupperne smides ud ved byporten.Socialdemokratiet gør alt, hvad der står i vores magt for at ændre på det billede: Vi fik kæmpet billig-bolig-loven igennem, vi kræver 25 procent almene boliger i byudviklingsområder og har fået afsat over en halv milliard kroner til formålet. Imens står den øvrige venstrefløj og råber »større og vildere«, men når det kommer til de konkrete prioriteringer har de ikke mandsmod til at stå imod de stærke grønne lobbyorganisationer.SF og de Radikale støttede i sin tid byggeriet på Amager Fælleds randområder, men i takt med at kommunalvalget nærmer sig, har de pludselig fået kolde fødder.Danmarks Naturfredningsforening har selv været en del af forarbejdet til byudviklingen i Ørestaden for over 20 år siden og det kompromis, der dengang blev skabt. I stedet for at tage ca. ti procent af Amager Fælled endte de modstridende parter på seks procent. Alt dette er gået i glemmebogen, og den grønne lobbyorganisation har nu indledt et korstog imod den aftale, de selv har været en del af.Det er altid nemt at være imod, men et reelt alternativ til byggeriet kniber det med.Hvordan skal der skabes plads til de mange nye københavnere? Og hvad skal prioriteres fra, hvis kommunen skal lade en grund til en værdi af ca. 1,5 milliard kroner ligge brak? Den asociale alliance har ingen svar på de to spørgsmål, men det vil uden tvivl sætte endnu mere fut i det kogende københavnske boligmarked og give mindre velfærd. Endnu flere smides ud ved byporten.Den byudvikling, der har været skabt i København de sidste 25 år, er bredt anerkendt: København har flere år i træk været kåret som den bedste by at bo i. Byen er samtidig kommet med i det prestigefyldte C40, der dækker over verdens megabyer, selv om København ikke har størrelsen til det.Københavns Kommune er med, fordi vi er langt fremme på klimaspørgsmålet og kan hjælpe megabyerne igennem den grønne omstilling.Vi er med andre ord en grøn foregangsby.Derfor virker det paradoksalt, at det lige præcis er det grønne område, der skal fungere som rambuk for et nyt flertal uden om Socialdemokratiet.Omkostningen rammer de mange, der mangler et sted at bo og vil gå ud over velfærden. Det er asocialt, så det basker.Rune Dybvad Simonsen er medlem af Københavns Borgerrepræsentation (S).Hvad skal prioriteres fra, hvis kommunen skal lade en grund til en værdi af ca. 1,5 milliard kroner ligge brak?.
Kommentar.
Kaffebarer og andre oplevelser skal trække endnu flere danskerne til havecentre.Samtidig er en familieejet kæde på vej med endnu flere centre rundt om i landet - og har ambitioner om også at søge syd for den danske grænse.Det familieejede og Aarhus-baserede selskab Plantorama A/ S, som driver 11 havecentre rundt om i landet, har netop færdiggjort regnskabet for 2016.Det viser en vækst i salget på 11 pct. Samtidig er resultatet før skat atter forbedret og nåede 14 mio. kr.Væksten i omsætningen skyldes både åbning af endnu et havecenter - i Vallensbæk - i fjor samt ifølge adm.direktør Peter Vang Christensen også en pæn salgsfremgang i de øvrige centre.To nye forretningerPlantorama, som blev etableret i 1987 med første havecenter i Egå ved Aarhus, har i denne måned ekspanderet gennem opkøb med to nye forretninger i Horsens og på Amager, så der nu er 11 af slagsen.Men står det til familien bag, kommer endnu flere til.»Vi ser plads til op mod 25 af vores havecentre rundt om i landet, så ekspansionen skal fortsætte de kommende år.Fokus er netop nu på hovedstaden samt Aarhus, hvor vi også ser muligheder for flere af vores butikker,« siger Peter Vang Christensen.Tyskland interessantHan understreger samtidig, at Nordtyskland med især Flensborg-området også kan være interessant for selskabets ekspansion med tiden.»I det forløbne år slog især stordriftsfordele igennem på indkøbssiden, og samtidig har vi forbedret driften på flere parametre. Den udvikling skal fortsætte med endnu flere butikker,« siger Peter Vang Christensen.Produkter til kæledyr I Plantorama-butikker er der i dag ud over planter og haveartikler også eksempelvis varer til kæledyr og i en periode af året også juleartikler.»Have-og stueplanter er vores kerneområde, som vi skal udvikle yderligere. Men gennem flere produktgrupper får vi en bedre fordeling af salget gennem året, så vi dermed ikke er så afhængige af sæsoner, som haveartiklerne ellers er,« mener Peter Vang Christensen. Han fortsætter: »Samtidig bruger vi erfaringer fra England, hvor der i de store plantecentre er bygget flere oplevelser ind for kunderne. I vores butik i Hillerød har vi således nu et samarbejde med Baresso om en kaffebar. Den slags vil vi gerne rulle endnu mere ud.«.jesper.olesen@finans.dk Have-og stueplanter er vores kerneområde, som vi skal udvikle yderligere Peter Vang Christensen, adm. direktør for Plantorama.Fakta: PLANTORAMA VokseværkPlantorama A/ S er Danmarks største familieejede kæde af havecentre.Plantorama Havecenter blev etableret i 1987 i Egå nord for Aarhus af familien Vang Christensen, hvor adm. direktør Peter Vang Christensen nu er sjette generation af gartnere.Siden er åbnet havecenter i Aalborg, Randers, Viborg, Horsens, Vejle, Sønderborg, Odense, Hillerød, Vallensbæk og Amager.Plantorama Hillerød er Nordens største overdækkede havecenter.
Plantorama-kæden kom ud af 2016 med et rekordresultat og satser på at vokse endnu mere i de kommende år med nye forretninger - især i Aarhus og hovedstadsregionen.
Et medlem af den berygtede og storkriminelle Levakovicfamilie er endnu en gang kommet til at indgå i statistikken over grov kriminalitet i Danmark.Denne gang med sigtelsen om et røveri mod en kvindelig beboer i en lejlighed på Østerbro i København samt et mislykket tricktyveri dagen før på Amager.I går besluttede en dommer i Københavns Byret, at det 28-årige Levakovic-medlem skulle varetægtsfængsles i 24 dage, selvom han nægter sig skyldig og ikke ønskede at udtale sig i retten.Udgav sig for blikkenslagerePolitiet sigter ham for at have deltaget i røveriet på Østerbro torsdag middag. Her ringede det uventet på døren hos den kvindelige beboer i en stuelejlighed i Bogensegade, og udenfor stod fire personer. Det var, udover den 28-årige Levakovic, tre medlemmer af en anden roma-familie, der også er særdeles godt kendt af politiet i forvejen. De præsenterede sig som vvs-folk, der skulle undersøge vandet i kælderen, hvorefter den 66-årige kvinde tillidsfuldt lukkede dem ind.Da de nåede til lejlighedens toilet, pacificerede de ifølge sigtelsen den spinkle kvinde ved at lægge en hånd på begge hendes skuldre, så hun ikke kunne forlade toilettet. Om skulderen havde hun en taske med papirer og kontanter, som hun forsøgte at holde fast i, men forgæves. De ubudne gæster fik den revet fra hende, hvorefter de forlod lejligheden.Forsøg på tricktyveriDet 28-årige medlem af Levakovic-familien blev i gårsdagens grundlovsforhør sammen med en anden af de fremstillede også sigtet for et tricktyveri onsdag eftermiddag mod en beboer i en lejlighed i Ungarnsgade på Amager.Også her udgav de sig for at være vvs-folk, og mens den ene ifølge sigtelsen afledte beboerens opmærksomhed, gennemrodede den anden skabe og skuffer i håb om at finde noget at stjæle.Det lykkedes dog ikke, fordi beboeren fattede mistanke i tide og bad dem forlade lejligheden.Familie til ' sigøjnerbossen'Den 28-årige er nært beslægtet med den såkaldte ' sigøjnerboss' Gimi Levakovic, der for et par år siden blev danmarksberømt efter at have optrådt i en række tvprogrammer.Selvom han samlet er idømt omkring 10 års fængsel ved 23 domme, slap han i maj 2016 for at blive udvist af Danmark.Højesteret lagde afgørende vægt på, at han alene har forældremyndigheden over to børn.Fire andre medlemmer af Levakovic-familien er dog dømt til udvisning til Kroatien, hvor familien stammer fra.baa@bt.dk 

En 45-årig mand, som i går blev fængslet som flugtbilist efter et trafikdrab i København, nægter sig skyldig.Manden blev anholdt torsdag, efter at politiet flere gange blandt andet i Ekstra Bladet havde efterlyst en mørk flugtbil og et særdeles vigtigt vidne i sagen, som politiet mente havde kørt bag i flugtbilen.Døde kort efterUnder ulykken, der fandt sted på Amager 5. april 2017, blev den 41-årige cyklist Torben Berner påkørt.Han døde seks dage senere af sine kvæstelser. Han efterlader sig to små børn.Den anholdte 45-årige mand forklarede i går i Københavns Dommervagt, at han den dag var kommet fra Esbjerg med en kollega på grund af en arbejdsopgave på Amager, og at han muligvis godt kunne have været i det vejkryds, hvor ulykken var sket.- Men jeg har ikke påkørt nogen cyklist, sagde han.Havde skader på vogn Anklageren spurgte ham i dommervagten, om det var rigtigt, at han havde fået sin varevogn repareret på et værksted i midten af april.Han svarede, at han havde fået en skade på bageste kofanger og også en skade foran.Men skaderne var sket i helt andre forbindelser og på andre tidspunkter.Han sagde til dommeren, at begge skader var anmeldt til forsikringen.Et vidne meldte sig til politiet i denne uge.Han havde taget et foto af en sort bil med registreringsnummer, der efter hans opfattelse havde været involveret i færdselsuheldet. Han havde talt med politiet, men det foto, han troede, han havde sendt dem, var ikke nået frem.Da han blev bekendt med, at han var efterlyst som vidne, gik han til politiet.Med den nye kontakt og vidnets foto anholdt politiet den 45-årige bilejer.Forskellige biler Under grundlovsforhøret dokumenterede anklageren flere forklaringer fra vidner, der havde set selve påkørslen.Deres beskrivelser af gerningsbilens type varierer meget.Den anholdtes forsvarsadvokat, Allan Lund Christensen, siger, at han i dommervagten satte spørgsmålstegn ved, om den bil, vidnet havde taget et foto af, nu også med sikkerhed var identisk med den bil, der havde påkørt cyklisten.- Jeg appellerede til, at man nøjedes med at opretholde anholdelsen i tre døgn, siger han.Dommeren valgte dog at varetægtsfængsle den 45-årige mand i foreløbig 13 dage, mens politiet fortsætter efterforskningen af sagen.fleck@eb.dk Cyklisten døde seks dage senere af sine kvæstelser Den 45-årige mand blev anholdt torsdag.
En 45-årig mand er fængslet efter en trafikulykke, hvor en familiefar blev påkørt og døde.
Det abstrakte: Designkunst. Sæson 1, afsnit 4, Arkitektur - Bjarke Ingels. Netflix Det er gået ufattelig hurtigt for 42-årige Bjarke Ingels at blive verdens mest eftertragtede arkitekt.Ihvert fald i den ellers så langsomme arkitektverden, hvor det snildt tager seks til ti år at fuldføre et enkelt projekt. Nu er han portrætteret i en ny Netflix-serie, der med direkte reference til actionfilmen ' Inception' ser ud, som om arkitektur bare handler om at drømme nogle vilde projekter, og vupti, så står de der.»Det er cool, lad os køre med den - den ligner noget, vi laver«, siger Bjarke til et møde og rejser sig fra bordet, hvormed han afgør designet på sin tegnestues bidrag til sidste års udgave af den stærkt prestigefulde Serpentine Pavillon, som hvert år laves af en af verdens førende arkitekter, som ikke tidligere har bygget i England.Fra Det Maritime Ungdomshus på Amager over et højhus på Manhattan til den kommende skibakke på toppen af et kraftværk på Amager er udsendelsen en flyvetur gennem Bjarke Ingels' designfilosofi.Man tilpasser samtlige hensyn, man kan komme i tanke om, trækker lidt her og lidt der, og mens elektronisk musik banker en høj puls derudad, materialiserer bygningerne sig af sig selv, som var de skabt i en drømmeverden.Det er en pragmatisk utopi, der ændrer verden og ideen om, hvad en bygning og en by kan være, en husblok ad gangen, konstaterer han. Er det målet, at man skal blive fascineret, er filmen lykkedes.Den smitter med sin energi og kan sikkert få unge, der allerede drømmer om et liv i den kreative verden, til at vælge arkitekturvejen.I den henseende er det skægt at se, hvordan Bjarke altid bærer sine forældre og barndomshjemmet i Skodsborg med sig i sine portrætter. Han fremstår som en søn, hvis største glæde er at gøre sine forældre stolte.Men letheden er en illusion. Det er ikke kun rodfæstning i barndommen og catchy koncepter, der skaber BIG's succes.Det er evnen til at bære dem ud i verden.Det kræver meget mere end at råbe ' Yes is more' at være BIG. Bjarke Ingels har over 300 ansatte til at hjælpe sig med at drømme og føre sine projekter ud i virkeligheden.Han skal være virksomhedsleder og samarbejde med bygherrer, ingeniører og entreprenører og politikere, der alle skal dele hans drømme. Den del af det hårde arbejde viser filmen ikke. Men den antyder det, når Bjarke Ingels siger, at det tager syv år at gennemføre et byggeri.Hvis ikke projektet er en drøm, er det så værd at bruge så stor en del af livet på? Og her bærer filmen og Bjarke Ingels en fælles æstetisk ideologi: Ligegyldigt hvor hårdt det har været at nå dertil, når man ser det, skal det se uanstrengt ud.karsten.ifversen@pol.dk Men letheden er en illusion.Det er ikke kun catchy koncepter, der skaber BIG's succes.
DESIGN PÅ STREAMING-TV.
ASGER DUVAL13 år 6. U på Christianshavns Skole »Det er fedt at dele oplevelser, så folk kan se, hvad man går rundt og laver.Jeg kan godt lide at dele mit liv med mine venner.« »Det er ikke OK at dele billeder af andre mennesker uden at have fået lov først. Man må heller ikke dele billeder, hvor man er sammen med andre uden at spørge de andre først. Og man må aldrig dele billeder af nøgne mennesker.«.CASPER KLIM ABEL12 år 6. X på Lergravsparkens Skole »Jeg kan for eksempel godt lide at dele feriebilleder. Og hvis mine venner siger, at det er OK, så kan jeg også godt lide at dele billeder af, at vi er til fest sammen eller bare laver noget sammen.»Man må aldrig dele billeder af folk, der er nøgne. Eller hvis folk siger, at de ikke vil have, at man lægger et billede op, så skal man heller ikke gøre det.«.YAHKEMLEK THOMPSON12 år 6. klasse på Den Grønne Friskole »Det er helt fint at dele sjove billeder eller videoer. Det kan for eksempel være videoer af hunde eller katte. Eller det kan være videoer af nogen, der laver noget sjovt.« »Det er ikke OK at dele nøgenbilleder.Og man skal altid spørge folk, før man deler billeder, hvor de er på.«.CLEMENS DUVAL THOMSEN13 år 6. V på Christianshavns Skole »Mig og mine venner deler tit sjove videoer med hinanden, hvor vi laver sjove fejl til fodbold eller sådan noget.Så kan vi sidde og grine af det.« »Hvis nu der var en, der tog et billede i omklædningsrummet af en, som måske var tyk, og så delte det, så ville det ikke være OK. Man må aldrig dele billeder, som man ikke har fået lov til at dele. Og man må heller aldrig dele billeder af folk, der er nøgne eller halvnøgne.«.ARTHUR SONDERUP12 år 6. V på Amager Fælled Skole »Jeg deler billeder af, at jeg er sammen med mine venner -men jeg spørger dem altid om lov først. Jeg deler også nogle gange billeder af noget lækkert mad, jeg har fået. Eller hvis jeg har været ude at bowle eller svømme, eller jeg har lavet noget andet sjovt.« »Man må aldrig dele, hvis folk på billedet siger nej. Eller hvis folk ikke har så meget tøj på på billedet.«.KEVIN ORUM13 år 6. V på Amager Fælled Skole »Jeg deler billeder af mig selv, når jeg er sammen med mine venner eller min familie. Det kan også være billeder, der viser, hvordan jeg har det. Eller hvis jeg laver noget sjovt.« »Man skal ikke dele private billeder af et andet menneske. Og man skal heller ikke dele billeder af folk, hvis de ikke vil have, at man deler det.«.chhi@kidsnews.dk 
Kids' News har været med til fodboldtræning i Sundby Boldklub og spurgt, hvad der er fedt at dele. Og hvad der er fy at dele på telefonen og sociale medier.
Han har gennem årene indtaget en del forskellige poster i televerdenen. Men det bliver første gang, at 48-årige Carsten Bryder så at sige får egen dirigentstok, når han 1. juni 2017 starter som adm. 

01 Koncert Rockfest på AmagerDet er ikke alle musikere, der drømmer om at slå igennem og sælge millioner af plader. Bare spørg rockgruppen The Dandy Warhols. Da de fire spilleglade venner fra Portland vlev dannet i 1993, var formålet blot at nørde igennem med fed musik og drikke bajere. Men musikken fik de ikke lov til at holde for sig selv, og med monsterhittet »Bohemian Like You« blev de kendt i store dele af verden. Billetter koster 295 kr. på amagerbio.dk.The Dandy Warhols Amager Bio, Øresundsvej 62, Kbh S Lørdag kl. 21.02 Søde sager ChokoladefestivalGlem alt om grå chokolader uden knæk. I denne weekend er der chokoladefestival i Forum. Den store hal er fyldt med over 40 udstillere, demokøkken, foredrag og smagninger. Chokoladefestivalen er den største samling af chokoladeproducenter og forhandlere på et sted. På festivalen er der rig mulighed for at få et indblik i, hvad der rører sig i chokoladens verden. Man køber sig adgang til festivalen, og får med i prisen seks smagspoletter, så man kan smage chokoladerne.Er man en slikmund, er det muligt at købe ekstra smagspoletter. Det koster 130 kr. i entré. Køb billet på madbillet.dk.Chokoladefestival 2017 Forum, Julius Thomsens Pl. 1, Frb.Lørdag og søndag kl. 10-17.03 Bar Aliens og ølFindes der andre levende væsener end os på Jorden ude i rummet? Et er hvad filmens verden har ' bildt' os ind gennem årene, og et andet er hvad videnskaben egentlig fortæller os. Til fredagsbar på Planetariet bliver begreberne aliens, rumvæsener og ekstraterrestrisk liv taget under kærlig behandling fra forskellige vinkler.Det sker med både quiz, kolde øl og små foredrag. Det koster 50 kr. at deltage i fredagsbaren.Astronomisk fredagsbar Planetariet, Gl. Kongevej 10 1610 København V I dag kl. 16-22.04 Lige til stregen TegneseriefestivalØksnehallen forvandles til tegneserieland, når Copenhagen Comics 2017 rykker ind. Her vil man kunne møde tegnere fra ind-og udland, der tegner og signerer værker. Der er hele weekenden aktiviteter for folk i alle aldre. Der vil være interviews og livetegning på scenen og tegneworkshops for børn. Søndag er der fastelavnsfest og mulighed for at lave sit eget cosplaykostume.Det koster 50 kr. for børn pr. dag og 100 kr. pr.voksen. Billetter kan købes på billetto.dk og i døren.Copenhagen Comics 2017 Øksnehallen, Halmtorvet 11, 1700 København V Lørdag kl. 10-18 og søndag kl. 10-17.05 Design Unik snedkerkunstMed kuben som centrum har 31 af landets bedste snedkere skabt 25 unikaværker, der alle kan opleves på udstillingen Unfolds. Snedkerne har arbejdet under fire dogmer.Værkerne skal kunne tåle berøring, være kubeformede og måle 1: 1: 1., indeholde sølv, og de skal kunne åbnes. Udstillingen vises i anledning af Møbelsnedkerforeningens 25 års jubilæum. Udstillingen kan ses til 14. maj.Unfolds Designmuseum Danmark I dag fra kl. 11.

Denne skribent tilbragte i sin tidlige barndom somrene på campingpladsen Kirsten Kimer, der lå ved Amager Strand, faktisk på Kirsten Kimers Vej, som løber fra Engvej til Amager Strandvej. Eller rettere: Det var en teltlejr fremfor alt. Vi - de fastboende - residerede nemlig i store hvide lærredstelte, der var spændt op omkring rørskeletter med bræddegulve, lærredslæseglshegn og små køkkenkabiner med kogeplader og isskabe konstrueret af finer. Der kom indimellem nogle turister, faktisk også af og til fra udlandet. Men de havde også for det meste telte. Campingvogne var ikke så almindelige.Så når en sådan elefant anduvede pladsen, var det noget ud over det sædvanlige.OG DERAF UDSPRINGER en livslang fascination af netop campingvogne. Udlevet er den aldrig blevet; men den findes i hjertet, og den får næring af DK4' s fortræffelige program ' Campingmagasinet'.Som så meget andet på den lille kanal i Rådmandsgade i København er navngivningen præcis. Ikke så meget pjat og konceptuelt armsvingeri. En udsendelse om campingliv og campingvogne og campingudstyr hedder selvsagt ' Campingmagasinet'; andet ville være prætentiøst og aldeles ikke i campingskulturens ånd.Den er nemlig herligt nede på jorden, og den dyrkes af høj og lav med alt til faget hørende i form af termokandekaffe, dåseøl og klapstole.Programmerne er en blanding af nørdede tests og reportage.Der er tips og tricks til diverse, og man kan få gode råd om snart sagt hvad som helst i campinguniverset, ligesom man kan drømme om de hundedyre rullende sommerhuse, der byder på en næsten japansk minimalisme og ekstrem rationalistisk udnyttelse af den altid sparsomme plads.Det er ikke kritisk journalistik. Ambitionen er aldrig at konfrontere eventuelt korrupte lejrchefer med kolibakterierne i svømmepølen eller råbe vagt i gevær over det ringe udvalg af specialøl i kioskerne; det handler om at beskrive og informere om campinglivsstilen, der i bund og grund er drevet af udlængsel og frihedstrang.DET ER IKKE bikernes ' born to be wild'-manerer, og ej heller sommerhusfolkets rolige rødvinsmarinerede døsighed. Nej, det er forestillingen om - i princippet - at kunne spænde vognen for øsen og køre til Gardasøen, hvis det danske klima trods alt bliver for gråt og nedbørspræget. Og det er lysten til at køre ind på en plads i Provence og byde naboerne på en Ceres Royal, selv om de hedder Giovanni og Gina - det er jo italiensk for John og Gerda.henrik.palle@pol.dk .Ikke så meget pjat og konceptuelt armsvingeri.
Campingmagasinet. DK4.
I følge en ny opgørelse fra den europæiske sammenslutning af kræftforeninger, Association of European Cancer Leagues, falder Danmark gevaldigt bagud i kampen mod rygning i forhold til resten af Europa. I 2013 lå Danmark som nummer 15 på listen over lande, der gør mest for at begrænse rygning, men er nu nummer 23 ud af 35 europæiske lande.Listen er rangordnet efter pointsystem, hvor Danmark har 45 ud af 100, mens Storbritannien har scoret 81. Undersøgelsen har blandt andet målt landene på forbud mod rygning på offentlige steder, prisstigninger på tobak og hjælp til rygestop.»Det er en katastrofe«, mener Niels Them Kjær, der er projektchef for tobaksforebyggelse i Kræftens Bekæmpelse.»Hvis vi skal have bedre statistikker inden for kræft, skal vi blive bedre til at forebygge.Og vi kan bare kopiere, hvad de andre lande gør«, siger han.Storbritannien er nummer et til at forebygge rygning og har ligget stabilt på pladsen siden 2007. Briterne har indført neutrale cigaretpakker og fjernet cigaretter fra hylderne i butikkerne. Det virker, fordi man på den måde fjerner tobaksindustriens reklamesøjle, hvilket ifølge Niels Them Kjær er det vigtigste at fjerne for at stoppe rygning.Irland og Frankrig har også indført neutral indpakning. De to lande indtager henholdsvis anden-og fjerdepladsen i den nye opgørelse.»Det handler bare om at indføre de neutrale pakker i Danmark. Det koster ikke staten noget«, siger Niels Them Kjær.WHO anbefaler at hæve prisen på cigaretter for at forhindre, at børn og unge begynder at ryge. De andre skandinaviske lande ligger alle over Danmark i opgørelsen.En pakke smøger koster 90 og 80 kroner i henholdsvis Norge og Island.DF: Borgerne må selv bestemme Liselott Blixt (DF), der er formand for Folketingets Sundheds-og Ældreudvalg, er hverken interesseret i at hæve prisen eller at indføre neutrale pakker. Hun siger: »Jeg synes, vi skal gøre det, der er bedst for borgerne, og det er, at de selv kan bestemme, om de vil ryge eller ej«. Sundhedsordfører Flemming Møller Mortensen (S) er uenig.»Vi gør ikke det, vi burde gøre. I et land, hvor vi er så oplyste, som vi er, burde vi ligge bedre, end vi gør«, siger han. Ifølge ham er Socialdemokratiet klar til at skjule tobakken, så den ikke længere er bag kassen, og gøre cigaretpakkerne neutrale.Sundhedsordfører Jane Heitmann (V) siger i et skriftligt svar, at »der arbejdes på nye partnerskaber med detailhandlen og oplysningskampagner målrettet unge«. Opgørelsen kommer, samtidig med at Politiken uge for uge dokumenterer, hvor let det er for mindreårige at købe cigaretter, selv om det er ulovligt. Sidste lørdag kunne en 16-årig ung mand købe cigaretter i 18 ud af 20 tilfældigt udvalgte butikker rundt om på Sjælland. Detailhandlen undskyldte og lovede bod og bedring.I dag kan Politiken påvise, hvordan 16-årige Matilde Bonée kunne købe 20 cigaretter i 12 ud af 13 butikker på Amager.Amager sælger (også) smøger ulovligt Lørdagsliv side 7.tine.kirkensgaard@pol.dk 
SUNDHED Danmarks indsats mod rygning er ikke på niveau med andre lande i Europa, viser en opgørelse. Det er katastrofalt, mener Kræftens Bekæmpelse.
Når jeg fra mit kontor på Islands Brygge kigger over på Kalvebod Brygge, går ned ad Bryggen til Rema 1000 i kvarteret med gader opkaldt efter vore statsministre eller over Bryggebroen til storcentret Fisketorvet, spørger jeg ofte mig selv, hvad der dog er sket med vort engang så kønne København.Er der slet ingen (Borgerrepræsentationen), der stiller krav til arkitekturen, krav om grønne områder og »udadvendt« butiksliv fremfor butikscentre, som lukker verden ude i stedet for at skabe liv i nærområdet? Tænk, hvis vi i dag ikke kunne glæde os over Christian IV's byggerier, søerne og parkerne, Frederiksberg Allé, Strøget, Østerbrogade, Nordre Frihavnsgade, Værnedamsvej m. m.Vil eftertiden takke os for Udenrigsministeriet, for Københavns Universitet på Amager, de golde stenørkner omkring opera og skuespilhus, Waterfront i Hellerup og det helt forfærdelige Fields, som på én gang har ødelagt Amagerbrogade som handelsstrøg og samtidig forhindrer etableringen af købstadsmiljøer i Ørestaden? Jeg tror det ikke. Kommende generationer vil spørge, hvad der dog skete efter Christian IV - om byplanlægning blev forbudt? Vel at bemærke en byplanlægning, der fremmer andre værdier end byggeri for byggeriets egen skyld - eller for at finansiere infrastruktur som Metroen.Det kunne være velgørende i debatten forud for efterårets kommunalvalg at høre, hvad kandidaterne til Borgerrepræsentationen vil med København? Formentlig er det for sent at stille nye krav til den sidste del af Ørestaden, Carlsberg Byen, Nordhavn og Sydhavnen - men hermed stopper udviklingen forhåbentlig ikke. Så hvad med den næste generations byplanlægning? Dybest set handler det om fremtidens København, som også denne avis' debatredaktør, Anne Sophia Hermansen, gjorde opmærksom på i sin klumme 26. februar, hvor hun pegede på Palads, Amager Fælled, Christiania, Tivoli Hotel, Fisketorvet og Søpavillonen som byens skampletter.Ja, det er nemlig meget sigende, at det er lettere for os alle at pege på skampletterne end på lyspunkter som Den Sorte Diamant og nybyggeriet ved Axelborg, kobberbygningerne Axel Towers. Men herom er der sikkert også delte meninger - og lad os høre dem! Jo før, desto bedre. Hvis kommende projekter ikke diskuteres på forhånd, træffes der pludselig hurtige beslutninger, som generationer må leve med.Under alle omstændigheder vil jeg anbefale den ny borgerrepræsentation en studietur til Aker Brygge i Oslo og HafenCity i Hamburg. Her er inspiration at hente. Og endelig: Folkevalgte er valgt til at træffe politiske beslutninger, herunder også at stille krav til bygherrer til almenvellets bedste. Alternativt må vi ønske os en ny Christian IV - og ikke bare overlade det til en skibsreder (operaen og Amaliehaven) eller et advokathus (Axel Towers) at forny København til det bedre.John Wagner er uddannet journalist, tidl.generalsekretær (K) og nu adm. direktør.Er der slet ingen (Borgerrepræsentationen), der stiller krav til arkitekturen, krav om grønne områder og »udadvendt« butiksliv fremfor butikscentre, som lukker verden ude i stedet for at skabe liv i nærområdet?.
Indspark.
En læser jamrer i Politiken: »Jeg er 41 år gammel. Jeg har ingen mand, ingen børn og ingen husdyr. Til gengæld har jeg et skønt hjem i en herlig andelsforening på Amager og et fantastisk djøf-job i det offentlige med en god overenskomst og en dertilhørende fornuftig pensionsordning og forsikring.Troede jeg.« (Groft sagt indlægger på dette tidspunkt lidt underlægningsmusik fra gyseren »Dødens Gab« for spændingens skyld).Den 41 årige djøf'er har nemlig opdaget, at hun indgår i en kollektiv ordning, hvor der automatisk bliver sat penge af til eventuelle børn. »Vi har et heteronormativt pensionssystem, der er indrettet til en far-mor-og børn-kultur, som reelt er under afvikling,« vræler djøf'eren. Hun er i bund og grund sur over, at hun ikke bare kan få flere penge.Men da pengene står i en kollektiv ordning, bliver de forvaltet på kollektive præmisser.Måske skulle den kvindelige djøf'er overveje dette: Så længe pensionerne bliver forvaltet kollektivt, får kvinder mere ud af dem end mænd, fordi kvinder lever længere samtidig med, at det er forbudt at diskriminere.Så pas nu på med at få, hvad du vi have. Det kan blive dyrt at være ligestillingsfreak.

Jeg synes, at VLAK-regeringen burde satse på bedre velfærd, nu hvor pengene er der til det.Ifølge justitsminister Søren Pape Poulsen (K) er det bare helt vildt at sige, at der ikke bliver brugt penge på velfærd, når man ser, hvad VLAK-regeringen investerer i, i det danske samfund.Ifølge økonomi-og indenrigsminister Simon Emil Ammitzbøll (LA) er regeringens velfærdsplan den bedste, der er lavet. Det er, selv om det er bevist, at VLAK-regeringens velfærdspolitik gør kløften mellem rig og fattig i Danmark meget større og er til stor skade for samfundet.Så det er godt nok en sej kamp mod uretfærdigheden.Ifølge forsvarsminister Claus Hjort Frederiksen (V), statsminister Lars Løkke Larsen (V) samt resten af regeringen er alle de handicappede, syge og fysisk nedslidte en stor flok dovne borgere, der nasser på samfundet og ikke ønsker at arbejde.Det er den slags usmagelige omgange spind, der bliver brugt som undskyldning for at drive hetz og jage social udsatte borgere.Der var engang, hvor der blev bygget nogle huse på hjørnet af Vermlandsgade og Uplandsgade på Amager med en husleje på ca. 2500 kroner om måneden, der burde bygges noget i stil med det for at hjælpe hjemløse væk fra gaden. Hvornår kommer der retfærdighed til alle handicappede, hjemløse, syge og fysisk nedslidte borgere? Rune Olsen Hyben Alle 100 Kastrup.

Når julesulet skal svedes afJulerock. I Hamburg har det angiveligt været en tradition i et par år. Og nu er det så danskens tur til at hamre julen til sending med en solid omgang tung, beskidt rockmusik i form af minijulefestivalen Sankt Hell. Så når julesulet skal svedes af, er der hjælp at hente på lavloftede Loppen, når Sankt Hell CPH debuterer 3. juledag. For 200 kroner får man 4 koncerter. Hovednavnet er det svenske stonerrockband Greenleaf fra Borlänge i Dalarna. Bandet begyndte omkring årtusindskiftet som et sideprojekt, og det har da også været lidt af en svingdør af forskellige medlemmer siden. Men mængderne af psychet fuzz-pedal på guitaren skulle være uændret, og bandet lyder, som om de er en fest live. De tre andre er det amerikanske instrumentalrockband Karma To Burn samt danske Helhorse (billedet) og Demon Head.Sankt Hell CPH med Greenleaf, Karma To Burn, Helhorse og Demon Head. 27. dec. kl. 20.30. Loppen, Christiania. Kbh. K.WWW loppen.dk.Ulven kommer!Julepigtråd. Julen er mindernes tid, og den slags har de helt fod på i Amager Bio. Her har man nemlig hyret ingen ringere end Peter Belli til at kime julen ud igen. Den 74-årige Belli spiller koncert med sit backingband De Rejsende 28. december, og meget tyder på, at det godt kunne gå hen og blive helt igennem respektabelt og mere til.Da Belli tilbage i foråret spillede en række koncerter, skortede det i hvert fald ikke på hits. Fordelt over to sæt var der plads til både ' Ulven Peter', ' København (fra en DC-9)', ' Bli' væk fra vort kvarter' og ' Jeg er din dengse i nat'.Han har endda også spillet det legendariske psykedeliske bløddyrskvad ' Blækspruttesangen' fra tegnefilmen ' Bennys Badekar' fra 1971 komplet med den udødelige linje: »Når jeg keder mig, så skifter jeg farve«, og så kan jeg ærligt talt ikke bede om meget mere.Peter Belli og De Rejsende. 28. dec. kl. 20. Amager Bio, Kbh. S.WWW amagerbio.dk.Manden med stemmenJuleelectro. Pladeselskabet Posh Isolation vil også markere årets afslutning. Det gør de med en tredobbelt koncert i Mayhem, hvor man kan opleve tre af selskabets navne. Hovednavnet er velsagtens trioen Khalil, der har stemmen fra When Saints Go Machine og Cancer, Nikolaj Vonsild (billedet), med på kantet tryllevokal. Med ham er Simon Formann og Villas Klint, og da bandet i sommer udgav deres debut, høstede de fem stjerner i Soundvenue, hvor anmelder Sophia Handler skrev: »Man skal for alt i verden tage sig god tid til at lytte til Khalil. Lade sig begejstre i sit electropop-hjerte, når der kommer lidt tempo på, og læne sig nydelsesfuldt tilbage, når man både først og sidst må hengive sig til at flyde på må og få med strømmen af kultisk, meditativ repetition«. Loke Rahbek-projektet Croatian Amor og Astrid Sonne, der laver vildeelektroniske kompositioner, spiller også.Khalil m. fl. 29. dec. kl. 20. Mayhem, Kbh. NV.WWW mayhemkbh.dk.

Er du klog, ligefrem et geni - eller bare ikke helt tosset? Gæt med i Berlingskes sommer quiz og se, hvor klog du e r. Spørgsmålene inden for hver af de tre kategorier er af stigende sværhedsgrad. Så tænk dig grundigt om, før du svarer.Der gives kun ét point for hvert korrekt svar - uanset sværhedsgrad. De rigtige svar står på hovedet i bunden af quizzen. Der er ingen præmier at hente, men æren står på spil. Er du klar? KARAKTERSKALA 0-2 RIGTIGE: HALLO! ER DER NOGEN? 3-6 RIGTIGE: DU ER IKKE RIGTIG KLOG 7-10 RIGTIGE: IKKE TOSSET 11-14 RIGTIGE: KLOG 15 RIGTIGE: GENI.A. Danske drabssager1. Hvem dræbte og parterede i 2000 sin samleverske og hendes to sønner i et hus i Rødovre? 2. Hvem dræbte 18. september 1965 fire politimænd på Amager? 3. I hvilken dansk by dræbte lægen Elisabeth Wæver i 1995 sin elskers kone og to børn? 4. Hvad hedder den makedonsk fødte mand, som i 1985 dræbte to unge mænd ved Femøren på Amager? 5. Hvem dræbte i 1984 Henning Norbert Knudsen med skud fra en maskinpistol?.B. Mad og Mexico1. Hvad er den gængse betegnelse for mexicansk majs-fladbrød? 2. Hvilken af følgende chilier har ikke sin oprindelse i eller nær Mexico: habanero, jalapeno eller piri piri? 3. Hvad er tabasco-chili og Tabasco Sauce opkaldt efter: en mexicansk by, en mexicansk dal eller en mexicansk delstat? 4. Hvad er mexicansk mole: en særlig dip, en særlig muslingeret eller en særlig sovs? 5. Hvad kalder mexicanere en majskolbe-snack: elote, enchilada, fajita eller guacamole?.C. Bjerge1. Hvilken inaktiv vulkan i Tanzania er Afrikas højeste bjerg? 2. Mount Everest blev første gang besteget i 1953 af nepaleseren Tenzing Norgay og en newzealænder med hvilket navn? 3. Hvad hedder det knap 2.100 meter høje bjerg, der er Sveriges højeste? 4. Verdens næsthøjeste bjerg er 8.611 meter højt, ligger på grænsen mellem Kina og Pakistan og hedder? 5. Verdens højeste bjerg uden for Asien er 6.961 meter højt og hedder?A1: Peter Lundin (Bjarne Skounborg), A2: Palle Sørensen, A3: Rønne, A4: Naum Conevski, A5: Jønke (Jørn Nielsen). B1: tortilla, B2: piri piri, B3: en mexicansk delstat, B4: en særlig sovs, B5: elote. C1: Kilimanjaro, C2: Edmund Hillary, C3: Kebnekaise, C4: K2 (Mount Godwin-Austen), C5: Aconcagua.lha@berlingske.dk 

Jeg har været så heldig at få tildelt en legatlejlighed i Berlin en hel måned, nu hvor jeg skriver på min kommende roman. Det er uvant for mig at tage ud at rejse for at skrive; normalt sidder jeg i trygge rammer i min lille skrivelejlighed på Amager med alt, hvad jeg skal bruge lige ved hånden. Der er rodet og intimt. Her i Berlin har jeg måttet bruge en hel uge på at akklimatisere mig i den store, tomme lejlighed og finde en ro i den isolerede ensomhed, som jeg dog nu virkelig føler en samhørighed med. Somme tider rejser jeg mig fra kontorstolen og computeren inde i den store arbejdsstue og går ud på altanen og stirrer ud mod det gamle Østberlins skønne og særsomme blanding af bygninger, som hver især afspejler sin tid og omstændigheder. Berlin besidder det uskønnes æstetik; hvor et ophold i Paris føles som at vandre rundt i ét stort slot, så er Berlin mere som en gigantisk Aldi-butik.Der er noget smadret og en ærlig sårbarhed ved at betragte byens charmerende anatomi her i den kolde vintertid. En udsigt til melankoli som jeg virkelig nyder og indtager under de små pauser i skriveperioden; en stærk energi som forhåbentlig viderebringes, når jeg vender tilbage til manuskriptet.Det vil tiden vise.

Kirsten Jacobsen, 75Journalist, forfatter, foredragsholder, Skagen, bliver 75 år 26. september.Hun er født i Gentofte og student fra Ordrup Gymnasium 1962, og har siden været journalist ved bl. a. Fogtdals blade, Danmarks Radio, Information og Ekstra Bladet. Hun deler året mellem København og Skagen, hvor hun opholder sig, når hun skriver. Hun har efterhånden et vidtspændende forfatterskab bag sig og lige nu arbejder hun på en bog om Mærsk Mc-Kinney Møller.Til den omfattende bogproduktion hører »Håndbog for kriminelle« (1995), »Svanholm« (1997), »Den brutale redelighed« (2000) om Ole Scherfig, »Perlerne« (2004) om Christian Kampmann, »På livet løs« (2004), en samtale mellem Lise Nørgaard og Birthe Rønn Hornbech, »Klaus og kærligheden« (2007), om Klaus Rifbjerg, »Fru H.« (2008) om Susanne Heerings liv, familie og venskab med Dronningen, »Helmig og kærligheden« (2015) og »Pansergeneralen« (2016) om Jørgen Ejbøl, den tidligere chefredaktør og administrerende direktør for Morgenavisen Jyllands-Posten.Der har dog også været en nedtur undervejs i den succesfulde karriere. I begyndelsen af 1980erne, hvor hun var journalist på Ekstra Bladet startede hun en kampagne, der medførte, at en taxa-chauffør blev frikendt for en voldtægt.Taxa-chaufføren dræbte tre år senere to drenge på Amager. Han blev idømt livstid for dobbeltdrab og for en voldtægt.Kirsten Jacobsen siger selv, at hun er begunstiget med et godt helbred og en stor vennekreds, og er lykkeligt gift med forhenværende redaktør på TV-avisen, Lars Herluf Jensen, og har to døtre, en svigersøn og tre børnebørn.

Hempel producerer skibsmaling og maling til bl.a. vindmøller og har succes med at producere miljøvenlige produkter. Virksomheden har 6000 ansatte fordelt i hele verden og omsætter for 10,6 mia. kr. 

Selskabet Bach Gruppen København er en spændende virksomhed, der er udkrystalliseret fra basen i Viborg, der blot hedder Bach Gruppen. Men begge selskaber bygger på handelsmand og bygmester Finn Bachs fundament, hvor der er tjent mange penge inden for en lang række discipliner. 

Flere hospitaler i Region Hovedstaden har ladet en række kræft-patienter vente alt for længe på behandling.Det viser en ny redegørelse fra regionen til Sundhedsstyrelsen, hvoraf det fremgår, at Rigshospitalet, Nordsjællands Hospital og Hvidovre Amager Hospital i maj måned har overskredet de maksimale ventetider i 26 kræftforløb.Et rekordhøjt antal sammenlignet med normalt, hvor Region Hovedstaden gennem et år i gennemsnit har haftomkring ét forløb om måneden, hvor den maksimale ventetid er overskredet.Administrerende direktør for Kræftens Bekæmpelse Leif Vestergaard mener, at de kræftsyge patienter svigtes.»Jo længere tid der går, før en kræftpatient kommer i behandling, des større er risikoen for, at patienten får et vanskeligere behandlingsforløb og at patienten ikke overlever.Det er derfor, der er indført maksimal ventetid for kræftpatienter, og når den ikke overholdes er det et klart svigt af patienterne,« siger Leif Vestergaard og tilføjer:.Manglende kapacitet»Det er første gang, jeg kan huske, at Region Hovedstaden har haftså mange forløb, hvor den maksimale ventetid er overskredet, og det er meget alvorligt. Det er direkte ulovligt, når den maksimale ventetid overskrides.« Af redegørelsen til Sundhedsstyrelsen fremgår det, at det er manglende kapacitet på hospitalerne, der er årsagen til ekstra ventetid til patienterne, og Leif Vestergaard giver Region Hovedstadens nye milliarddyre it-system, Sundhedsplatformen, en del af skylden for, at hospitalernes kapacitet er udfordret.»Det er klart, at når aktiviteten på hospitalerne går ned, så går kapaciteten også ned, og vi ved, at flere kræftafdelinger har haftudfordringer med at opretholde den samme aktivitet efter indførelsen af Sundhedsplatformen,« siger han og uddyber: »Man må derfor konstatere, at havde de ikke haftSundhedsplatformen, så havde aktiviteten været den samme, og så havde problemet med overskridelse af tidsfristerne været mindre.«.Et voldsomt presCenterdirektør i HovedOrtoCentret på Rigshospitalet Lars Juhl Petersen medgiver, at implementeringen af Sundhedsplatformen kombineret med mangel på personale, er årsagen til overskridelsen af de maksimale ventetider, fordi afdelingerne kan håndtere færre patienter end tidligere.»Vi har været voldsomt pressede på kapacitet den seneste tid. Tidligere har vi ikke i samme omfang haftde her udfordringer. Det er udløst af adskillige forskellige faktorer.Der har været mangel på personale, og implementeringen af Sundhedsplatformen har også været en del af det,« siger Lars Juhl Petersen.Lars Juhl Petersen fortæller, at Rigshospitalet har fundet en patient med hoved-halskræftog et sted mellem fem og ni patienter med modermærkekræft, hvor de maksimale ventetider ikke er blevet overholdt, udover de fem forløb, der er blevet indberettet til Sundhedsstyrelsen.På Hvidovre og Amager Hospital har 15 patienter ventet for længe på at blive undersøgt for mave-tarmkræft.Vicedirektør Else Smith oplyser i et skriftligt svar til BT, at det ikke kan udelukkes, at implementeringen af Sundhedsplatformen har været en del af årsagen. Også på Nordsjællands Hospital har man oplevet en generel aktivitetsnedgang efter indførelsen af Sundhedsplatformen, oplyser hospitalsdirektør Bente Ourø Rørth, men hun understreger, at intet tyder på, at de syv patientforløb, der har overskredet de maksimale ventetider, skyldes det nye it-system.Registrering halter bagudHos Kræftens Bekæmpelse frygter man, at der kan være flere kræftpatienter i Region Hovedstaden, der har fået lov til at vente for længe. Efter hospitalerne har indført det nye it-system Sundhedsplatformen, har det nemlig haltet bagefter med registreringen af kræftpatienter.»Hospitalerne har fortsat store problemer med registreringer på kræftområdet som følge af Sundhedsplatformen, og så vidt vi kan se, er det kun omkring halvdelen af kræftforløbene der er blevet registreret i første kvartal af 2017. Vi ved selvfølgelig ikke, hvor mange der ikke registreres, men vi kan se, at der plejer at blive registreret omkring dobbelt så mange, som der nu registreres hos Sundhedsdatastyrelsen,« siger Leif Vestergaard.Hos Rigshospitalet har man nu indført fysiske lister for at sikre, at der ikke opstår lignende sager i fremtiden, hvor de maksimale ventetider overskrides.»Vi har fundet ud af, at vi skal være mere håndholdte end tidligere for at sikre os et overblik,« forklarer Lars Juhl Petersen om baggrunden for, at man nu har fundet pen og papir frem i forsøget på at sikre overblik over patienternes forløb.cweb@bt.dk jetf@bt.dk '' Vi har været voldsomt pressede på kapacitet den seneste tid.Tidligere har vi ikke i samme omfang haftde her udfordringer Lars Juhl Petersen, centerdirektør i HovedOrtoCentret på Rigshospitalet '' Det er direkte ulovligt, når den maksimale ventetid overskrides Leif Vestergaard, adm. direktør for Kræftens Bekæmpelse '' Hospitalerne har fortsat store problemer med registreringer på kræftområdet som følge af Sundhedsplatformen Leif Vestergaard, adm. direktør for Kræftens Bekæmpelse.Fakta: SÅDAN SVIGTER HOSPITALERNERIGSHOSPITALETFem hændelser indberettet til Sundhedsstyrelsen, hvor de maksimale ventetider er blevet overtrådt. En hændelse i april og fire hændelser i maj. To af patienterne er ikke blevet udredt for brystkræfttil tiden, og tre af patienterne er ikke blevet behandlet for brystkræftinden for de fastsatte ventetider. Efterfølgende har Rigshospitalet fundet et sted mellem fem og ni patienter med modermærkekræftog en patient med hoved-hals-kræft, hvor de maksimale ventetider ikke er overholdt. HVIDOVRE OG AMAGERHvidovre og Amager Hospital: 15 patienter er ikke blevet udredt for mave-tarm-kræftindenfor de maksimale ventetider. Patienterne har haftekstra ventetid på mellem én og syv dage. 12 ud af de 15 patienter har fået afkræftet kræftdiagnosen. NORDSJÆLLANDNordsjællands Hospital: Syv patienter har ventet for længe på at blive udredt for tyk-og endetarmskræftpå Nordsjællands Hospital. Ud af de syv patienter har fem fået afkræftet deres kræftdiagnose. For tre af de syv patienters vedkommende skete overskridelsen af den maksimale ventetid på et privathospital, som Nordsjællands Hospital havde viderehenvist til for at overholde udredningsfristen.
SUNDHEDSPLATFORMEN Hospitaler bryder loven om ventetider for kræftpatienter efter indførelsen af det nye it-system Sundhedsplatformen.
Hvordan kan det være ' husspetakler', når en 22-årig pige på Amager har fået sparket døren ind af ekskæresten, som i øvrigt har stukket hende 30 gange med en kniv? Det er indbrud og mordforsøg.Kald det dog ved den rigtige betegnelse. Manden trænger ind til sin ekskæreste og stikker hende 30 gange.Han har, så vidt det vides, overfaldet både hende og andre kærester før. Han er en farlig mand og ikke en, der kom op at skændes med sin kæreste. Han er, i mine øjne, en potentiel morder.Når Ekstra Bladet og andre aviser kalder det husspektakler, så nedgør I både situationen og kvinden, som er offeret. Og aviserne gør det gang på gang. Når en mand myrder en kvinde, er det ikke husspektakler.Det er mord! Når en mand myrder sine børn og kone, er det ikke en familietragedie.Det er massemord.At kalde de ting for andet er misogyni (kvindehad, red.) for fuld skrue, og jeg som mand er denondelyneme træt af at læse og høre det skidt. Det er aldrig kvindens skyld, hverken når hun bliver myrdet eller voldtaget for den sags skyld.Når aviser stadig i 2017 omskriver virkeligheden, så er de ligeglade med kvinderne - og derfor også halvdelen af befolkningen. Hold op med det.Tomas Oszlar Nyholms Alle 2A Rødovre.

Musik: Kim Larsen &amp; Kjukken aflyser bandets kommende koncerter i januar, februar og marts. Musikeren Kim Larsen fik i december konstateret kræft i prostata, oplyser bandet på Facebook. Den 72-årige Kim Larsen er allerede i behandling og har derfor ikke kræfter til vinterkoncerterne, skriver bandet.»Jeg undskylder mange gange over for både publikum og arrangører... Men jeg regner bestemt med at være klar til sommer,« siger Kim Larsen på Facebook.Bandet skulle have spillet 24 koncerter i årets første tre måneder. Samtlige koncerter var udsolgt. Den første skulle have fundet sted den 11. januar i Amager Bio i København. Den sidste stod til at finde sted i Greve den 3. marts.Sommerkoncerterne, som Kim Larsen altså selv regner med at være klar til, begynder i juni.Billetter til vinterturnéen refunderes, hvor de er købt, oplyser bandet på Facebook.Kim Larsen er en af Danmarks bedst kendte og mest succesfulde musikere.Både som solist og i forskellige bands har han haft succes. Han dukkede først op på musikscenen i slutningen af 1960' erne med bandet Gasolin'. Kim Larsens seneste album udkom i april sidste år. Albummet "Øst for Vesterled" blev modtaget med mange rosende ord fra anmelderne.I Jyllands-Posten fik Kim Larsen, der havde backingbandet Kjukken med på albummet, fem af seks stjerner. Politiken gav albummet fire stjerner/ ritzau/.

For hovedpersonen i ubådstragedien er det en lettelse, at offentligheden har fået kendskab til den svenske journalist Kim Walls skæbne.Det siger Peter Madsens forsvarsadvokat.»Lige nu er han lettet over, at de nye oplysninger er kommet ud til offentligheden. Men han er stadigvæk meget påvirket af situationen,« siger advokat Betina Hald Engmark ifølge TV2.Opfinderen forklarede umiddelbart, da han selv var reddet i land, at Kim Wall var blevet sat af ved restauranten og strandbaren Halvandet på Refshaleøen i København torsdag aften ved 22.30-tiden efter omkring tre timers sejlads. Men den forklaring har altså været i strid med sandheden.»Folk reagerer forskelligt, når de har været ude for en traumatisk oplevelse,« siger Betina Hald Engmark til TV2, hvor hun også understreger, at hun kun taler generelt, da hun ikke kan udtale sig om Peter Madsens grund til at ændre forklaring undervejs på grund af dørlukningen.Advokatens udtalelser faldt før fundet af en kvindetorso på Amager. Det var i aftes ikke klart, om der var tale om den forsvundne Kim Wall.BT besøgte i går den 46-åriges opfinders værksted på Refshaleøen i København, hvor han indtil sidste uge var i fuld gang med at forberede en raketopsendelse som led i en rummission. Mens nyheden om Peter Madsens nye forklaring gik verden rundt, var alt stille ved den halvrustne hangar.En enkelt ansat arbejdede derinde, men afviste pænt avisens ønske om en kommentar.larh@bt.dk ksv@bt.dk 
NY FORKLARING Lars Lindevall .
HVÆSERBREVE PRINSEN AF UDKANTSDANMARKElin Christensen, Sivested: Med prins Henriks beslutning om at finde et andet sted at lade sig begrave end Roskilde Domkirke har han en enestående mulighed for at leve op til regeringens målsætning om udflytning af statslige institutioner. Jeg er sikker på, at der findes mange udkantskommuner, der med glæde stiller et areal til rådighed for prinsen uden beregning, da et royalt gravsted uden tvivl vil skabe mere liv i området.FORSTÅR PRINSENEjnar Lydolph, parterapeut, Amager: Jeg kan sagtens forstå prins Henriks beslutning, for jeg tror ikke, at han og Margrethe har ligget ved siden af hinanden i de sidste mange år. Så vil de jo være mærkeligt pludselig at skulle gøre det i døden.SÆLG SARKOFAGENMartin Bertramsen, lommeprokurator, Nr. Onsild: Bjørn Nørgaards sarkofag var skabt med det formål at markere, hvor dronningen og prinsen ligger begravet.Den har ikke været helt billig, hvilket kunne retfærdiggøres af, at de var to om at dele den. Det er ikke længere tilfældet, og jeg synes derfor, at den bør sættes til salg på lauritz. com, hvor den sikkert vil kunne indbringe så meget, at pengene kan bruges på at lave en ny og mere beskeden til Margrethe og evt. en gravsten til prinsen. Medmindre han heller ikke vil have sådan en.ats@pol.dk 
DER ER SÅ MEGET, KVINDER IKKE FORSTÅR!
Superligaklubberne AGF og OB kan se frem til lokalopgør i anden runde af DBU Pokalen.Ved gårsdagens lodtrækning blev AGF parret med bysbørnene VSK Aarhus, der er en fusionsklub mellem Vejlby og Skovbakken.VSK Aarhus spiller til daglig i 2. division.OB får ligeledes lokal modstand fra 2. division, da superligaklubben er blevet parret med Dalum.Hold fra en lavere rangerende række har som udgangspunkt hjemmebane, men klubberne kan blive enige om at flytte kampene til superligaholdenes hjemmebane af hensyn til sikkerhed og tilskuerkapacitet.Otte superligahold er indtrådt i anden runde. De resterende seks - sidste sæsons top-6 i Superligaen - indtræder først i tredje runde.Kampene spilles som udgangspunkt i slutningen af august.Sådan er lodtrækningen til anden runde af DBU Pokalen: Agerbæk/ Starup -Randers FC. Kjellerup -Silkeborg. Varde -AC Horsens. Viborg -AaB. Kolding IF -Hobro. VSK Aarhus -AGF. Birkelse/ Vejgaard -FC Sydvest. Vendsyssel -Brabrand. Nørresundby -Skive. Hedensted -Aarhus Fremad. Aabyhøj -Middelfart. Jammerbugt -Vejle. RKG -FC Fredericia. Husum -FC Helsingør. Dalum -OB. Ølstykke/ Næstved -Brønshøj. Frem Sakskøbing -Greve. Fredensborg -HIK. Vanløse -Fremad Amager. Ledøje Smørum -B93. B1913 -Hvidovre. HB Køge -Nykøbing FC. Slagelse -AB. VB 1968 -Næsby BK. Sunred Beach -Otterup. BSF/ B73 Herlev -Holbæk./Ritzau/

Undertegnede vil gerne melde sig i koret af skeptikere i forbindelse med de voldsomme og samtidige bygningsopførelser i og omkring havnearealerne i København. Der var engang i 1980erne og 90erne en postmodernistisk bevægelse, som lagde op til at vores bygninger skulle præges af fantasien snarere end funktionaliteten.Hvem husker ikke Ernst Lohses farverige port til Strøget (1985), som man troede indvarslede flere farver og former i byens nybyggeri? Men munkene var over bevægelsen hurtigt og udskældte den som pyntesyg og traditionel. Nu er vi så vendt tilbage til en slags hyperfunktionalitet, hvor man skulle tro at arkitekter og bygherrer har fået Lego på hjernen. Den ene klods efter den anden skyder op på Amager, i Sydhavnen og Nordhavnen, og min anke over bygningsmassen er primært, at den bygges, ja, som man bygger med Lego - kantet og afsluttet uden »hat«, fladt og garneret med uklædelige tekniktårne.Hvorfor har arkitekter helt mistet lysten til at afslutte bygningerne i toppen? Hvor er spir og kupler, og for den sags skyld de omtalte taghaver? Hvor er de nye former og materialer, som kan tage tråden op fra tegltagenes bølgende strukturer? Et af de mest eklatante eksempler på klodsbyggeri finder man omkring Nordhavn Bassin, hvor begge sider langs kanten består af tre-fem etagers klodser godt bestykket med afsluttende tekniktårne. Man behøver blot at gå 800 meter mod nord, hvor både Levantkajen og Paustianhusene er eksempler på, at man sagtens kan afslutte husenes tagkonstruktioner så de byder på variation og pynt.Så på med hatten, arkitekter! CARL OTTO DETHLEFSEN, DOKUMENTARFILMINSTRUKTØR, GRØNNEVEJ 200, 2830 VIRUM.

Selvom det er Patrick Nielsen, der vil have en kamp mod Mikkel Kessler, så vil Nielsens manager utvivlsomt også have en ekstra personlig interesse i at se kampen blive til virkelighed.Patrick Nielsens manager, Simon Lundt, var i sin tid manager og en tæt betroet figur for Mikkel Kessler.Men i dag er der ikke kontakt mellem parterne, der brød med hinanden i 2010. Rygter talte om et bittert brud, mens de officielt stoppede, fordi Mikkel Kessler blot ville have en personlig assistent til at hjælpe sig.Kendte hinanden fra Bryggen Således stod Simon Lundt bag Mikkel Kessler i mange år. De to kendte hinanden fra Islands Brygge på Amager og boksede angiveligt også sammen i ungdomsårene på Christianshavn.Simon Lundt og Mikkel Kessler delte endda lejlighed i en periode.Simon Lundt spillede blandt andet en afgørende rolle, da Mikkel Kessler brød med Mogens Palle, skrev kontrakt med tyske Team Sauerland og kom med i Super Sixturneringen.Men deres veje skiltes i 2010, da Mikkel Kessler valgte at se i en anden retning og fandt sammen med sin nuværende manager Allan Back.dalu@sporten.dk Fakta: Mikkel KesslerAlder: 38 år (46 sejre - heraf 35 på knockout, tre tabte, 0 uafgjorte) VM-titler WBA og WBC i supermellemvægt.WBC silver-titel i letsværvægt.Patrick NielsenAlder: 26 år (29 sejre - heraf 14 på knockout, én tabt, 0 uafgjorte) WBAs internationale titel i supermellemvægt.WBC silver-titel i mellemvægt.WBA og WBOs intercontinentale titler i mellemvægt. IBFs ungdomstitel i mellemvægt.

Begyndelsen på denne historie er allerede beskrevet på tv2. dk, fordi Bagsideredaktøren sad og snorksov og ikke kunne se den gode historie, der bogstaveligt talt lå på hendes eget spisebord, men stå det igennem, kære læser, for Bagsiden kan i dag eksklusivt afsløre, at der få dage senere var en ny særegen postkasseoplevelse.Undertegnede tømmer sin postkasse hver dag - det bliver man jo nødt til, når man ved, at avisen ligger derude og venter i morgenmørket. Tirsdag 16. januar var der ud over Politiken også 19 breve i postkassen, herunder regninger med betalingsfrist i december, november-decembernummeret af Haven med ønske om en glædelig jul og et godt nytår (og gode råd til at julepynte haven) samt fødselsdagsbreve til mine børn, der havde været 14 dage undervejs og derfor ikke nåede børnene på dagen, eller i ugen efter for den sags skyld.Jeg smed et billede af min post på Facebook og skrev: »PostNord, for fanden - jeg vidste godt, det stod slemt til - men er vi gået over til levering en gang om måneden/kvartalslevering på visse forsendelser? Eller hvad sker der for dig?«. Det er jo sådan, man kommer af med sin galde nu om dage.Et mysteriumDet var der en TV 2-journalist med væsentlig større nyhedsnæse end undertegnede, der greb, og fredag aften kunne jeg læse på tv2. dk, at distributionschef i PostNord, Jess Friis, understregede, at »han aldrig har set noget lignende, og at der er tale om så mange forskellige fejl, at han nok aldrig kommer helt til bunds i mysteriet«. »Jeg kan kun sige undskyld og sørge for, vi får styr på familiens post igen. Andet kan jeg ikke gøre«, sagde han til TV 2.Undskyldningen er modtaget herfra.Jeg vil gøre mit yderste for at betragte den som en streg i sandet og som en måde at komme videre, helt som tv-psykologer siger, man skal.Der er bare lige det, at jeg fredag morgen havde fået 16 nye breve i min postkasse.Her skal man lige vide, at min familie og jeg flyttede ind på vores nuværende postadresse i oktober, så bunken bestod af 7 breve til den tidligere, afdøde ejer. 6 breve sendt til vores gamle adresse og 3 breve med vores nye, korrekte adresse.Uddelingshastigheden var sat væsentligt i vejret i forhold til leveringen tirsdag.Ældste brev var frankeret 5. januar og havde altså kun været 10 hverdage undervejs fra Jylland. Et brev fra en forretning i Kastrup, 7,4 km væk, var stemplet 10. januar og havde derfor været 7 hverdage om at komme frem. Andre breve overholdt fint PostNords løfte om maks. 5 dage. Det var på sin plads at ringe til PostNord og få sat tingene på den rigtige posthylde.Måske er det bare mig, men da jeg fortæller pressechefen om mine 16 nye breve, fornemmer jeg en kort pause, hvor han lige kan nå at tænke »åhh, nej«. Yderst professionelt bliver jeg efterfølgende ringet op i to omgange - første gang med gode råd og forklaringer: Mine børn er åbenbart ikke registreret korrekt i systemet (og det er ikke min skyld), og det er en rigtig god idé at sætte navn på postkassen, hvad jeg jo må erkende, at jeg ikke har fået gjort. Jeg får tilmed tilbudt at få fremsendt en dymo til postkassen.Beklager dybtAnden gang ringer driftschef Lene Reipuert med en kommentar til den anden brevbølge i min postkasse: »Vi oplever, at det er en utrolig mærkelig sag. Der er tale om fejl og sammenfald af flere uheldige ting. Der er både brev til tidligere ejer, og det er normal håndtering, at de skal sendes retur, og gamle og nye adresser. Vi har ikke fakta helt på plads, men de fejl, vi har begået, det beklager vi selvfølgelig dybt«, siger hun: »Det er blevet præciseret for det postbud, der skal gå på adressen, at være ekstra opmærksom«. Fra Facebook-trådene til opslag om min post fremgår det, at flere breve til/fra Amager har oplevet spændende forsinkelser. Jeg tænker, om det skyldes, at Amager er en ø - post til øer kan være en ekstra dag om at komme frem? »Nej, overhovedet ikke. Amager er en meget stor ø«. Ja, med 196.047 indbyggere..»Vi omdeler millioner af forsendelser på Amager hver år. Jeg må medgive, at dette er en mærkelig fejl«. Jeg så annoncen fra jer i Politiken (mandag 22. januar): ' Intet er, som det var, men det kan altid blive bedre'. Når I skriver, »ikke desto mindre er alt lavet om« og »alle processer er lavet om«, kan du så definere det? »Det kan godt være, vi ikke har lyttet godt nok til kunderne. Det vil vi gøre fremover, og det gør vi i denne sag«. »Det, at vi laver om, skulle ikke få indflydelse på posten til dig, andet end at du skal have din forsendelse til tiden. Vi er ramt af meget store fald i mængden af post - det største fald, man ser internationalt.Vi bliver nødt til at tilpasse os, og det, vi gør en lille smule anderledes, er at tage quick-brevene med ud samtidig med pakkerne«, forklarer driftschefen.Hun tør ikke sige, hvad postmængden er nede på nu, »men det er ikke stoppet med at falde. Det fortsætter bare«. Kan man hjælpe jer - ud over at sætte sit navn på postkassen? »Jeg tror, der er svært. Vi mennesker har vendt os mod den digitaliserede verden, men man kan skrive flere breve til hinanden, og vi skal nok komme ud med dem«.annette.nyvang@pol.dk 
postkassekrise For nylig modtog Bagsideredaktøren 19 breve på en dag. Det endte med, at Postnord sagde til TV 2, at de aldrig havde oplevet noget lignende. Men så skete der noget meget mærkeligt.
Stort set alle grundstykker i Københavns Kommune er overdraget til det af kommunen 95 procent kommunalt ejede selskab By &amp; Havn. Den eneste indtægt, som By &amp; Havn har, er derfor salg af byggegrunde. Man befinder sig i en »forbandet« spiral. Hvis ikke man kan sælge disse byggegrunde, må man lukke og slukke. Selv en nedgang i byggegrundenes salgspriser kan få store konsekvenser for Københavns Kommune og dermed for Københavns skatteborgere.By &amp; Havn har oparbejdet en negativ egenkapital på fire milliarder kr. Det til trods for en ihærdig indsats for at sælge hver en grøn plet i kommunen. Se blot på diskussionerne om Amager Fælled eller på Nordhavn, hvor endog ejeren i form af overborgmester Frank Jensen kæmpede så det bragede for at få lov til at sælge så mange grunde som muligt - simpelthen for at kunne give kunstigt åndedræt til By &amp; Havn.By &amp; Havn har tilmed i sine kalkyler indberegnet salg af grunde i Nordhavn Nord.Hvis By &amp; Havn ikke lykkes, kan det blive en bet for skatteborgeren.Selskabet er stærkt forgældet, og et stigende renteniveau vil gøre det meget svært for By &amp; Havn at kunne nedbringe gælden. Men ærlig talt: Hvorfor skal københavnerne lide under, at By &amp; Havn er på evindelig jagt efter grønne områder, som kan sælges? Kan vi ikke bare få lov til at forblive »lidt grønne«? JENS LILLELUND, NÆSTFORMAND, GRUNDEJERFORENINGEN LANGELINIE.

Peter Lyager og Thomas Ibsø havde omkring 2008 uafhængigt af hinanden sagt deres faste job i Leki Aviation, der med base på Amager leverer reservedele og komponenter til flyindustrien. 
Af Peter Lyager og Thomas Ibsø, stiftere af TP Aerospace . 
Knud Engedal, fhv. landsholdsspiller, Vejle. En stor del af Knud Engedals liv har handlet om fodbold og gør det fortsat. Sportskarrieren begyndte som 8-årig i klubben Skelhøje. Som senior spillede han i B1913. Talentet bragte ham til Sverige, hvor han spillede i All Svensken.Hjemme igen spillede han for Kolding IF. Han opnåede 17 officielle landskampe fra 1968-1969. Efter karrieren var han bl. a. træner i Kolding IF og direktør i Odense Boldklub i 1988-1989. I dag er han formand i Vejle Boldklub. Ved siden af fodbolden har han haft en civilkarriere, som bl. a.har bragt ham ind i bestyrelserne DA, DI midtvest fra 2002 til 2011 og Integrationsrådet fra 2002 til 2004.Finn Rudaizky ejendomsmægler, borgerrepræsentant, København. Finn Rudaizky har i mange år været at finde i konsulentbranchen, men det er ikke her, at han er blevet kendt. Både som formand for Det Mosaiske Troessamfund fra 1979-1982 og som medlem af Københavns Borgerrepræsentation har han markeret sig i den offentlige debat.Efter 37 år som medlem af Socialdemokratiet meldte Finn Rudaizky sig ud af partiet og gik tre år som løsgænger, inden han i 2008 meldte sig ind i Dansk Folkeparti.Uanset partifarven har han altid kæmpet Amageres og særligt Christianshavns sag, da han er Christianshavner med stort C.
LØRDAG DEN 18. MARTS.
Kl. 21.00 FILM Nogle gange kan fiasko være en god ting. I hvert fald hvis man hedder Nicolas Winding Refn. Da den danske instruktør efter to succesfulde danske film " Pusher" og " Bleeder" i starten af det nye årtusinde drog til USA for at instruere den knugende og klaustofobiske thriller " Fear X", udviklede det sig nemlig til en sand katastrofe, der endte med at efterlade Refn med en større milliongæld. Men i stedet for at kaste håndklædet i ringen valgte Refn at gøre som så mange af sine filmkarakterer: At handle.Det betød, at han for at bringe sig økonomisk tilbage på fode genoplivede det succesfulde " Pusher"-univers med to helt nye film. Resultatet var i første omgang den ekstremt vellykkede " Pusher 2", hvor vi møder Mads Mikkelsens figur Tonny, da han efter 13 måneder bag tremmer løslades.Desværre er livet på fri fod langt fra nogen dans på roser for Tonny. For ikke alene er han i mellemtiden blevet far til en baby, hvis mor hellere vil se hans hæl end tå, hans egen far, den storkriminelle Amager-bagmand Smeden, regner tydeligvis heller ikke sin søn for ret meget. Så for at vinde hans respekt, ender Tonny med at indtræde i hans bande. Det bliver starten på et voldsomt forløb, hvor Tonny efterhånden tvinges til at træffe en række dramatiske valg. Se selv hvorfor. (Zulu).

TIDEN FOR KOMMUNALVALGET oprinder snart, og som så mange andre er jeg i vildrede over, hvor krydset skal sættes.Valgplakaterne her på Ydre Nørrebro fortæller mig én ting: Stem rødt, grønt eller magenta.Hverken Venstre, DF, Konservative, Liberal Alliance eller Nye Borgerlige har orket at sætte plakater op, og det er godt det samme. Kalkulen har nok været, at de røde partier igen vil sætte sig tungt på magten (og plakaterne ikke få lov at hænge længe).Som hidtidig venstrefløjsvælger burde jeg bifalde den forventede sejr til de rødgrønne.Men det bliver svært at sætte krydset her denne gang.I SIN IVER EFTER at markedsføre København som verdens grønneste by, hvor maraton-og triatlonløbere skal dele gaderne med milliondyre kommunale bycykler og biogasskraldebiler, der skal hente madaffald indsamlet i små grønne spande, har venstrefløjspartierne simpelthen glemt almindelige københavneres behov.Og de er kedelige.For os, der går på arbejde og har små børn, kan de opsummeres således: Daginstitutioner med ordentlig normering, hvor både børn og personale trives.Folkeskoler med ressourcer nok til, at lærerne kan lære eleverne at læse og skrive.OG MULIGHED FOR AT køre ud af byen uden alt for mange omveje, når vi et par gange om måneden starter bilen for at besøge familie og venner i landsdele, hvor den kollektive trafik stort set er sparet væk.Sådanne hverdagsbehov er selvfølgelig kedeligere end at lede efter sjældne frøer med en tv-kok på Amager Fælled eller uddele penge til gadefester.
VALGLØFTER Har venstrefløjspolitikerne i deres markedsføring af det grønne København glemt vælgernes kedelige behov?
B erlingskes artikel 28. juni om Amager Fælled giver anledning til lidt tankevirksomhed. Omkring årtusindskiftet startede kontor-og boligbyggeri i Ørestad. Det har ikke været en visuel fornøjelse at være vidne til og er det stadig ikke. Når jeg læser, at By og Havn skal sælge deres grund ved Sundby Metrostation til endnu et boligbyggeri, er min første tanke »åh nej, ikke mere af det byggeri på Fælleden.« Ørestads nybyggeri er ganske rædselsfuldt, og jeg begræder destruktionen af naturen og dens mangfoldighed. Jeg forstår til fulde behovet for at hive penge hjem til dækning af metroen, men hvad med at give amagerkanere og københavnere mulighed for køb af jordlodder, som kan bruges til kolonihaver, naturgrunde og lignende? Personligt er min nydelse større, når jeg ser natur, end når jeg ser beton og glas, og jeg har ikke læst begejstrede historier fra ganske almindelige borgere om byggeriet i Ørestad.Hvilket bringer mig videre til Anne Sophia Hermansens blog på Berlingske.dk i februar 2017, hvor hun nævner Fælleden som en af Københavns skampletter. Hun ser hellere kollegieboliger i glas og beton og ønsker Fælleden civiliseret på lige fod med Dyrehaven og Kongens Have. Jeg mener, at diversitet i bymiljøet har stor værdi for os alle. Tag for eksempel Naturskolen Fælleden, der bringer store naturoplevelser til store og små.Tag fuglereservatet på Fælleden ude ved digerne. Fælleden byder på autentisk natur og dyreliv, netop fordi den ikke er blevet civiliseret.Så fri os for mere byggeri. Lad Fælleden og dets plante-og dyreliv i fred. CHARLOTTE OLDENDOW-JANTZEN, GREJSDALVEJ 25, 2770 KASTRUP.

Kasper Danielsen, grundlægger og direktør for Danielsen Architecture, kan fredag fejre 30 års jubilæum. Han er uddannet arkitekt fra Kunstakademiets Arkitektskole i 1985 og stiftede i 1987 arkitektvirksomheden Arkitekter, nu Danielsen Architecture. 

Amager Bio præsenterer 10.juli den tredobbelte Oscarvinder og musiker Woody Allen and His New Orleans Jazz Band, skriver Copenhagen Jazzfestival på sin hjemmeside.I mere end 35 år har Woody Allen spillet klarinet i bandet.Bandets lyd har dybe rødder i den musik, som Woody Allen har elsket siden barnsben, og den er inspireret af legender såsom Sidney Bechet, George Lewis, Johnny Dodds, Jimmie Noone og Louis Armstrong.Repertoiret er på mere end 1.200 numre. Det består af en alsidig samling af populære melodier, spirituals, marcher, blugs og rags, alt sammen fra det tidlige 20. århundredes Amerika. For at bevare musikkens spontane ånd vil man til koncerten opleve en energisk samling af improvisationer.Ingen fast sætlisteDer er ingen sætliste, og ingen andre end Woody Allen og bandleder Eddy Davis ved, hvad næste sang bliver, skriver festivalen.Det begyndte som uformelle jamsessions og er med tiden blevet til regulære koncerter hver mandag nat i New York. Bandet har optrådt for tusindvis af new yorkere og gæster fra hele verden.Igennem det seneste årti har orkestret jævnligt spillet på Manhattan-hotellet The Carlyle.I 1996 tog ensemblet på sin første Europa-turné. Det blev til dokumentarfilmen ' Wild Man Blues'/ ritzau/.

Den hurtige offensivspiller André Riel var kampens store oplevelse, da FC Helsingør efter en flot kamp nedlagde topholdet Hobro med hele 3-0 i 1. division.André Riel leverede et smukt hattrick, som sendte det nordsjællandske hold op på 46 point på tredjepladsen i rækken.Det er fire point efter netop Hobro, der sidder på den direkte oprykningsplads, mens Skive på andenpladsen har 47 point efter sejr i går på 2-1 over HB Køge.Både anden-og tredjepladsen giver playoffkampe om oprykning til Superligaen.Fire gyldne minutterAndré Riel åbnede ballet mod Hobro allerede efter ni minutters spil, og på fire gyldne minutter i anden halvleg afgjorde han kampen. 2-0 -målet blev sat ind efter 68 minutter, og fire minutter senere kronede han en stor indsats ved at sende et smukt frispark i kassen til 3-0.Et rødt kort til Vito Hammershøy-Mistrati med 10 minutter igen kunne ikke forhindre 3-0-sejren til Helsingør. Mens både Helsingør og Skive fik fuld gevinst, snublede de nærmeste forfølgere til top-tre.FC Roskilde tabte overraskende 1-2 hjemme til bundproppen AB, mens Vendsyssel måtte nøjes med 1-1 hjemme mod Næstved, der ligger næstsidst.Dermed er begge klubber på 42 point. Der resterer seks runder af 1.division.I de øvrige kampe i går spillede Nykøbing FC 2-2 mod Fredericia, og Vejle slog Fremad Amager 3-2 ude./Ritzau/
1. DIVISION.
Hidtil har betonklodser stået for opgaven med at sikre byrummet i København mod massakrer udført med vildfarne køretøjer, som man bl. a.har set terrorister anvende som våben i London og Berlin.Men nu har kommunens Teknik-og Miljøforvaltning sat sig for at udskifte 60 af de aflange betonklodser med cirkelformede blomsterkrukker.Det skriver Københavns Kommune i en pressemeddelelse.I krukkerne vil der bl. a. blive plantet stauder i lilla og røde nuancer samt træer og buske, f. eks.paradisæble og japansk kirsebær. De første blomsterkrummer er allerede sat op i den ende af strøget, som vender mod Kongens Nytorv.Her er der plantet magnoliatræer, hvis karakteristiske hvide blomster forventes at springe ud i løbet af foråret.Også på Amager Torv er tre blomsterkrukker rykket ind - her med japanske kirsebærtræer i mulden. De resterende vil blive sat op umilddelbart efter årsskiftet. Og man begynder med de mest befærdede steder i byen, som bl. a. er Rådhuspladsen, Nyhavn og Nørreport.Ifølge Politikens oplysninger sker initiativet med midler fra kommunens budget for 2018, hvor der i alt er afsat 5,2 mio. kr. til byrumsinventar, der skal beskytte områder med store menneskemængder.Da PET's Center for Terroranalyse (CTA) udgav dets seneste rapport om terrortruslen mod Danmark, var netop de »simple« angreb med »lettilgængelige midler« som eksempelvis en bil eller lastbil listet som den mest sandsynlige form for terror i Danmark.

Viborg FF er kommet meget skidt fra land i den næstbedste række. På få dage i den nye sæson tabte Superliganedrykkerne først til oprykkerholdet Thisted, hvorefter Viborg fyrede cheftræner Johnny Mølby i ugens løb.Viborg har i det hele taget virket vaklende, siden det endte med nedrykning og samlet nederlag i to playoffkampe til Helsingør FC.I går blev det ikke meget bedre, da Viborg hjemme tabte 0-2 til Esbjerg, der både scorede i kampens indledning og afslutning.Anders Dreyer scorede til 1-0 efter 13 minutter, og Yuri Yakovenko lukkede opgøret med scoringen til 2-0 et minut før tid.Dermed har Esbjerg hentet seks point i de to første runder, mens Viborg stadig er uden point i bunden.Oprykkere imponererSeks point er det også blevet til for Vejle, som hjemme vandt 4-1 over Nykøbing FC.Vejle har scoret syv mål i to kampe og topper 1. division.Thisted fortsatte med at imponere i det nye liv i den næstbedste række, da det ude blev til en 3-2-sejr over FC Roskilde.En anden oprykker er Brabrand, som tog til Skive og vandt 4-3 og dermed har hentet fire point i de første to kampe.Fremad Amager tabte hjemme 1-2 til HB Køge, og FC Fredericia og Vendsyssel FF delte med 3-3.Foto: Henning Bagger/ ritzau/.

Lukas Ingemansen, der er bosat i Fredericia, er netop blevet ansat i en tjeneste som fritidsforkynder i Indre Missions Ungdom fra den 15.maj 2017 i Region Aarhus. Lukas Ingemansen er 20 år og går på Indre Missions Bibelskole i Børkop.Nye ansigter i Unicef Danmarks bestyrelse Tidligere direktør i DSB Jesper Lok, og tidligere præsident i Soroptimist International of Europe Ulla Elisabeth Madsen er trådt ind i Unicef Danmarks bestyrelse.Jesper Lok kender allerede til børneorganisationens arbejde, da han har siddet i bestyrelsens rådgivende organ, præsidiet, de seneste to år.Han har tidligere været ansat 25 år i AP Møller-Mærsk Gruppen. I 2012 blev han direktør for DSB og er i dag CEO for Alliance+ samt formand for eller medlem af en række bestyrelser.Chef for forenkling og effektivisering i Handelsbanken Ulla Elisabeth Madsen var i årene 2013-2015 præsident i Soroptimist International of Europe og er i dag medlem af bestyrelsen i Soroptimist International of Europe og Soroptimist International. Ulla Elisabeth Madsen arbejder i særligt høj grad for bæredygtig udvikling, klima og miljø og stop af vold mod piger og kvinder. Ulla Elisabeth Madsen er født og opvokset på Amager, København, hvor hun også er bosat i dag.
aktuelle navne.
REGNSKAB -Siden krisen har vi primært fokuseret på hovedstadsområdet, men vi håber at kunne starte projekter op i flere nye dele af landet allerede i 2017.Det siger Robin Feddern, adm. direktør og medejer i Arkitektgruppen, som om kort tid offentliggør et 2016-regnskab med rekordhøj omsætning og indtjening.Toplinjen er vokset med 10 procent til 623 mio. kroner, mens resultatet før skat er forbedret med godt 16 pct. til 58,4 mio. kroner.Overskudsgraden er steget fra 8,9 til 9,4 procent, hvilket er væsentligt højere end Arkitektgruppens eget minimumskrav på 6 pct.- Vi er tilfredse med præstationen i 2016, der er resultatet af dels en stor indsats for at opbygge en stærk pipeline af projekter, og dels at vi via dygtige og engagerede medarbejdere formår at levere i alle led af byggeprocessen, siger Robin Feddern, som overtog styringen af virksomheden i januar efter bruddet med administrerende direktør Kasper Thomsen Rungfeldt.2000 boligerRobin Feddern er særligt tilfreds med, at resultatfremgangen sker i et år, hvor der er investeret betydelige ressourcer i at etablere joint ventures med eksterne partnere.Disse forventes at få en positiv effekt på indtjeningen i de kommende år.Arkitektgruppens projektportefølje udgør samlet set mere end 2.000 boliger, og i hovedstadsområdet har selskabet aktiviteter i Ørestad, Amager Strandpark, på Sluseholmen og Teglholmen.Hertil kommer Farum, Køge og Odense, og i løbet af 2017 starter flere nye projekter op, blandt andet på havnen i Horsens.Netop Østjylland med Aarhus og Trekantsområdet er interessant for Arkitektgruppen, oplyser Robin Feddern.
Boligprojekter i København fylder fortsat godt i ordrebogen, men den fynske projektudvikler har andre områder i kikkerten.
BAGSIDEN I går skrev vi her på siden en række ting. En af dem var decideret forkert.En anden kan man kalde misvisende.Først det forkerte. Vi kaldte Frede Norbrink for Norbirk, hvilket kom til at fornærme Eigil Winkel fra Hellerup, og det er jo ikke rart at komme til at fornærme folk. Slet ikke Frede Fup, som Norbrink viser sig at være. Der kan man bare se.Og så er der det misvisende eller i hvert fald ikke fyldestgørende. I går skrev vi, at det var til stor frustration for Bagsiden, at folk går og siger lama til både lamaen, vikuñaen og alpakaen. Det gør folk også til guanakoen, der er i samme familie som de tre nævnte, skrev Ole på mail klokken 00.48, og når man skriver mail på den tid af døgnet, så er det vigtigt.Vi har også fået svar på Frede Norbrinks spørgsmål til, hvilket cykelløb der mon udspillede sig på »Prags Boulevard, Laplandsgade, Uplandsgade og med opløb igen på Prags Boulevard ud for Toms Chokoladefabrikker, som lå der dengang«. De nævnte gader er på Amager, kan vi fortælle.Bagsidens husbibliotekar og verdens uden tvivl bedste menneske, Aase Andreasen, har snuset i gamle aviser og er kommet frem til, at Frede Fup i sine korte bukser har overværet Wooler-gadeløbet, som 2.august 1955 blev vundet af Jørgen Frank Rasmussen, som fik både blomster og et kys på kinden af Miss Danmark.
Dummehat Som led i Bagsidens mål om fuld gennemsigtighed, må vi indrømme en fejl.
En af de afgørende forudsætninger for, at Danmarks røde dagblad fortsat kan udkomme, er, at der årligt indsamles 1.200.000 kroner til Arbejderens Støttefond.Indsamlingen beløb sig i august måned til 66.642 kroner. Venner af Arbejderen har holdt støttefest i Mørke på Djursland og indsamlet i alt 6.200 kroner til støttefesten, mens deltagerne i en grillfest i Roskilde har bidraget med 4.580 kroner.Herudover er der kommet bevillinger fra 3F Midtvendsyssel på 1.000 kroner, fra murerarbejdsmændene i Aarhus på 2.000 kroner, fra murersvendene i Aarhus på 6.000 kroner og fra Enhedslistens afdeling på Frederiksberg er der kommet 800 kroner.Endelig har Arbejderens gavmilde læsere indsat ikke mindre end 23.778 kroner på støttefondens konto. Har du mulighed for og lyst til at følge eksemplet, har vi konto i Arbejdernes Landsbank og den er: reg. nr. 5361, kontonr. 0249087.En stor tak til alle der har ydet bidrag.To støttearrangementer løber af stablen i denne weekend, og to er på trapperne - på Amager og i Køge, begge foregår den 4. november, og der er åbent for tilmelding nu.Støt dit dagbladHvert år samler vores fantastiske læsere tusindvis af kroner ind til Arbejderen for at sikre avisens fremtid. I år skal der samles 1,2 millioner kroner ind - et mål som vi kun kan nå med din hjælp!.
STØT ARBEJDEREN Med 66.600 kroner i august runder årets indsamling til Arbejderen flotte 620.000 kroner. Der er støttearrangementer i denne weekend - og den 4. november.
I den drabssigtede Peter Madsens lejr er man tilfreds med, at identiteten på torsoen er klarlagt.Det oplyser den sigtedes forsvarer, advokat Betina Hald Engmark.»Min klient og jeg er meget positive over, at der er kommet id af det fund, som politiet har gjort. Den del af efterforskningen er nu på plads, og det er han meget lettet over.»Vi er kun glade for, at det her er kommet frem,« siger Betina Hald Engmark.Københavns Politi oplyste i går morges, at der er et dna-match mellem kvindetorsoen og den svenske journalist Kim Wall, der har været forsvundet siden 11.august.Hvorfor er I lettede over, at politiet nu slår fast, at der er tale om Kim Walls lig? »Det er min klient, fordi han ikke har andet ønske i den her sag, end at den bliver opklaret og oplyst fuldt ud. Det er stadig min klients største interesse og ønske,« siger Betina Hald Engmark.Nægter sig skyldigPeter Madsen nægter sig fortsat skyldig, og han har forklaret, at der var tale om en ulykke. Han sidder lige nu varetægtsfængslet. Selv om han er sigtet for drab, er han fængslet for uagtsomt manddrab under særligt skærpende omstændigheder.Også dette nægter han.Kim Wall blev meldt savnet natten til fredag 11.august, hvor hendes kæreste meldte hende savnet.Hun var taget med på en sejltur i ubåden »UC3 Nautilus«, men vendte ikke tilbage som aftalt og var heller ikke på ubåden, da den blev fundet fredag formiddag.Mandag eftermiddag blev torsoen, der tilhører Kim Wall, fundet ved vandet på Amager/ ritzau/.

Den canadiske verdensstjerne Drake, der lige nu ligger øverst på alverdens hitlister med nummeret ' God's Plan', har fået lyst til at lege julemand.Den 31-årige rapper, der ifølge fi-nansmagsinet Forbes Magazine er god for en halv milliard kroner, viser i sin seneste musikvideo, hvordan han for nylig har doneret en million dollar (Cirka seks millioner kroner) til forskellige former for velgørenhed.»Denne video har kostet 996.631,90 dollar at lave. Vi gav det hele væk. Fortæl det ikke til mit pladeselskab,« indleder han musikvideoen til ' God's Plan', hvor han storsmilende løber rundt på gaden i Miami og for eksempel fortæller alle mennesker i et supermarked, at de bare kan rive alt ned fra hylderne på hans regning.Derudover uddeler han bundter af penge til nødlidende familier på gaden, til et kvindehjem, og til sidst møder han op på en skole for at give legater til børn.På sin Instagram-profil kalder Drake velgørenheds-musikvideoen for ' det vigtigste han nogensinde har gjort i sin karriere'. Han opfordrer derefter folk til at være mere søde ved hinanden.Det er kun et år siden, at Drake sidst besøgte Danmark, da han gav koncert i Royal Arena på Amager, hvor billetterne blev revet væk på en time. Anmelderne klappede i hænderne og uddelte topkarakterer. Publikum var dog ikke så begejstret for, at man blandt andet skulle betale over 2.000 kroner for at komme helt tæt på rap-fænomenet.krdn@bt.dk 

I Slagelse, Esbjerg og Odense er der fundet rester af sprøjtegifti drikkevandet.Men problemet med sprøjtegiften desphenyl-chloridazon begrænser sig næppe til de tre fund.Det forklarer Claus Vangsgaard, seniorkonsulent med fokus på vand og miljø i vandselskabernes brancheorganisation, Danva.»Vi frygter, at det her er et ret omfattende problem, som kan være over hele landet. Men vi afventer selvfølgelig en regulær screening og et egentligt overblik over situationen,« siger han.Ud over de tre fund er stoffet blevet fundet i en drikkevandsprøve ved et vandværk i Dragør på Amager.Prøven var dog under grænseværdien, oplyser seniorkonsulenten.Ifølge Andreas Bassett, driftschef i Vandcenter Syd, kan stoffet have været i drikkevandet i lang tid. Det skyldes, at det ikke er blandt de stoffer, som vandværker skal tjekke for.Stoffet stammer fra et ukrudtsmiddel, der i dag er forbudt i Danmark.Fra 1960erne og indtil 1996 har det dog været anvendt i produktionen af roer, rødbeder og løg.»Jeg frygter, at når man begynder at analysere på det her stof, så vil vi finde det i stor udstrækning, hvor man har dyrket roer,« siger direktør for Danva Carl-Emil Larsen.Styrelsen for Patientsikkerhed vurderer, at der skal være tale om langt højere koncentrationer, før det er sundhedsfarligt. »For forbrugerne kan fundet dog betyde, at drikkevandet bliver dyrere, fordi boringer må lukkes,« siger direktør for Danva Carl-Emil Larsen/ ritzau/.

En nat for nylig kunne Else Oxenvad ikke sove, skriver hun til Bagsiden. For en tanke holdt hende vågen ved at foreslå, at hun skulle memorere en fødselsdagssang, hun lærte, da hun som ung var ansat i Hjems Børnehave i Ungarnsgade på Amager.Hun kunne komme i tanke om første og sidste vers og er næsten sikker på, der er mindst et vers mere, hvor en lille gæst vælter koppen med chokolade.Oldemoderen til seks, snart syv, oldebørn kunne godt bruge et alternativ til den traditionelle " I dag er det Oles fødselsdag", og den anden er ifølge hende " noget mere plausibel", selvom den er i datid, men det kan jo være en fordel, hvis man ikke fik fejret en person nok på selve dagen.Her til højre bringes de to vers, formentlig første og sidste, som Else husker dem.Send gerne resten af teksten og information om sangens baggrund og melodi til bagsiden@k.dk." I går det var min fødselsdag, da fik vi chokolade, og gæsterne kom langvejs fra, og alle var så glade, vi sad omkring det runde bord, og jeg sad over for min mor.Til lykke - til lykke! Mange tak - mange tak! Mange tak, skal I ha'!" " Det var en dejlig fødselsdag, og det skal vare længe, før jeg igen får fødselsdag, med mange pi'r og drenge, der gør halløj og laver sjov i deres fine søndagstøj.Til lykke - til lykke! Mange tak - mange tak! Mange tak skal I ha'!".krasnik@k.dk 
efterlysning Læser og oldemor Else Oxenvad fra Kolding mindes en fødselsdagssang, men nogle vers er forsvundet fra hukommelsen.
Maleren Theodor Philipsen tog den franske impressionisme med hjem til Danmark i slutningen af 1800-tallet - for så at drage til Amager og i særdeleshed til Saltholm, hvor natur og dyr blev foreviget i det flimrende impressionistiske lys.Gennem nogle år har Klaus Mønsted Pedersen arbejdet på at dokumentere Philipsens Saltholm-motiver fotografisk.Planen er at parallelfotografere cirka 40 af Philipsens motiver fra øen. Samme motiv, samme vinkel, samme årstid, samme belysning som for mere end 100 år siden.Han er nået rigtig langt, men der mangler noget. Eller rettere: Der mangler et maleri.»Jeg leder efter et billede fra ' Kirkegården' på Saltholm. Det er malet i 1889. Desværre har ingen, jeg kender, set det live.Det gælder også den person, der kender mest til Theodor Philipsen, Finn Terman Frederiksen (mag. art., seniorforsker og tidligere direktør for Randers Kunstmuseum, red.)«, skriver Klaus Mønsted Pedersen til Bagsiden.Han har også konsulteret vidende folk i Saltholm-ejerlauget og øens beboer Anne Zimling, der er født og opvokset på Saltholm, og hvis familie gennem generationer ejede marketenderiet Gammelværk, hvor Theodor Philipsen logerede, når han opholdt sig på øen. Han har endvidere været i lokalhistoriske samlinger.Kender du til billedet fra Saltholm, så skriv til Bagsiden eller direkte til Klaus Mønsted Pedersen på klaus. monsted@outlook.dk. sbagsiden@pol.dk .

Der er mange bud på, hvordan man kan prøve at forbedre togservicen på Øresund.Det svenske togselskab Skånetra-fiken hævdede mandag, at man er langt i dialogen med Transportministeriet om at overtage ansvaret for togtrafikken mellem København og Malmø.Hos DSB har man et helt andet bud. Ifølge Jürgen Müller, direktør for Strategi og Togmateriel i DSB, handler problemerne på Øresund i dag nemlig ikke om antallet af operatører.Han peger i stedet på ruteplanlægningen som en vigtig faktor.»Hovedårsagen til den ikke-tilfredsstillende kunderettidighed på Øresundstogene er overløb fra togene på den svenske side, fordi de rækker helt op til Gøteborg. De lange strækninger betyder, at forsinkelser hober sig op over tid,« siger han og foreslår, at man indfører shuttledriftmellem København H og Malmø eller Lund afhængigt af, hvor det er nemmest at vende togene.»På den måde kan man bedst muligt isolere eventuelle forsinkelser og forhindre, at de spreder sig,« siger Jürgen Müller og peger på en række praktiske udfordringer: »Mængden af planlagte svenske tog risikerer at gå ud over vores mulighed for at for at tilbyde direkte tog fra Jylland og Fyn til Lufthavnen, og vi kan få problemer med at få tog til vores værksted på Amager pga. begrænset plads på skinnerne.«/ ritzau/.
TOG-TRAFIK.
Hvor er det vidunderligt at læse, at ansvarlige danske politikere endelig tager fat om jordklodens altoverskyggende problem: Menneskehedens eksplosive udvikling, der er på vej til at skubbe os alle, store som små, ud over kanten.De fattige landes befolkninger eksploderer, mens vi her i den velstillede del af verden ikke tør tale om problemets omfang.Da jeg var dreng for små 30 år siden, var vi cirka fem milliarder mennesker på vores klode. Nu er vi cirka 7,5 milliarder, en stigning på 50 procent.Og udviklingen fortsætter, ifølge prognoserne, med stigende forurening og udryddelse af flora og fauna til følge.En del af Amager Fælled er netop blevet inddraget for at skabe plads til flere mennesker. Kun seks procent, lover Københavns overborgmester, Frank Jensen (S) - men hvem er så naive at tro på den? Når vores hovedstad er fyldt igen om ti eller 20 år, så ligger dette dejlige stykke land klart og ubeskyttet, så vi kan få plads til endnu flere mennesker.Tilbage til min ros til vores borgerlige regering: Samfundet kan, skal og bør udelukkende støtte to børn pr. familie. Ingen har brug for at få tre, fire, fem eller seks børn i et rigt land som Danmark. I de fattige lande, derimod, kan det være et spørgsmål om liv og død at have mange børn.Lad os danskere opføre os ansvarligt, lad os sammen gå forrest i kampen imod verdens overbefolkning. Naturen fortjener det, og vi har råd til det.En stor ros til en borgerlig regering for omsider at levere et ansvarligt forslag.Andreas Skydt jacobsen Boeslundevej 2 Brønshøj.

Camilla Ottesen har en lang karriere som tv-vært bag sig. Og den 44-årige Ottesen er da også stadig aktiv som netop det - snart står hun i spidsen for TV3s nye program ' Den store vægtkamp', der f år premiere senere på måneden. - Det har været berigende at være med til at give folk en ny livsstil, fortæller hun om projektet, da Ekstra Bladet møder hende og familien til premieren på ' Biler 3' i Field's. Men den veltrænede tvvært Ottesen har også kastet sig over en helt ny kar rierevej - nemlig som instruktør af bar re, en ny træningsform, der er inspireret af ballet.- Det tag er lidt udgangspunkt i balletbar ren, men når det så er sagt, kan man ikke rigtig sammenligne de to træningsfor mer, forklarer hun. - Det er vildt sjovt! Det er det skæggeste træning, jeg nogensinde har lavet, fortæller hun om motionsformen, som hun altså er blevet så bidt af, at hun straks beslut-tede sig for at tage en uddannelse som instr uktør. - Nu underviser jeg tre gange om ugen på Amager, hvor je g o gså bor. Det er jo mest for sjov, og det lig ger på tidspunkter, hvor jeg ved, at det ikke lige kolliderer med tv-optagelser, understreger hun. - Og så holder je g mig jo også i form, tilføjer hun med et smil.jukr@eb.dk 

Restaurant Flammen begyndte sin udbredelse i Jylland, men de seneste par år har kæden set sig sulten på Sjælland.  I næste uge slår Flammen dørene op til en ny restaurant på Nyropsgade i København, men det bliver næppe den sidste i hovedstadsområdet, fortæller medejer Martin Rosenfeldt-Sunddal. 

Musik. Kim Larsen fik i december konstateret kræft i prostata, så han og bandet Kjukken aflyser de kommende koncerter i januar, februar og marts, oplyser bandet på Facebook.72-årige Kim Larsen er allerede i behandling og har derfor ikke kræfter til vinterkoncerterne, skriver bandet.»Jeg undskylder mange gange over for både publikum og arrangører. Jeg er ved at blive en gammel nar, og meget imod min vilje har jeg måttet indse, at jeg har brug for ekstra tid til at komme i spilleform igen«. »Men jeg regner bestemt med at være klar til sommer«, skriver han på Facebook.Bandet skulle have spillet 24 udsolgte koncerter i årets første tre måneder. Den første skulle have fundet sted 11. januar i Amager Bio i København. Den sidste i Greve 3. marts.Sommerkoncerterne, som Kim Larsen altså selv regner med at være klar til, begynder i juni.Billetter til vinterturneen refunderes, hvor de er købt, oplyser bandet på Facebook.Er de købt på nettet, vil pengene typisk blive refunderet automatisk, oplyser Larsens impresario, Jørn Jeppesen.Kim Larsens seneste album, ' Øst for Vesterled', der udkom i april sidste år, blev modtaget med mange rosende ord fra anmelderne - blandt andet fire hjerter i Politiken.Ritzau.

I mandags skete det uhørte, at HM Margrethe simpelthen ikke mødte på arbejde.Om formiddagen stod 76 højvelbårne personer på Amalienborg Slotspladsog ventede forgæves at komme i audiens hos dronningen. Kongehusets pressetjeneste oplyste senere »at Dronningen er meget ærgerlig over, at hun ikke kunne nå frem«. Majestæten var ganske enkelt strandet i en lufthavn i England. HKH Frederik var på vej til familiejul i Tasmanien.Men hvor var onkel Joachim?..Næste sommers Kerteminderevy har vakt stor opsigt - længe før revyen overhovedet er nået til scenen. Det er plakaten.Den viser revyens fire skuespillere sminket og udklædt som indianersquaw, kineser, sort og hvid. 60 lokale teaterinteresserede har nu underskrevet en protest over det, de kalder revyens stereotype fremstillinger af mennesker. Revydirektør Mads Nørby siger til Berlingske, at den voldsomme kritik kommer bag på ham, og at plakaten ikke er lavet for at støde eller provokere nogen. »Jeg har jo læst kritikernes indvendinger, men det ændrer ikke ved min opfattelse af, at vi har lavet en mangfoldig, farverig og inkluderende plakat, hvor vi ikke latterliggør nogen«..Nyligt afgåede chefredaktør på Jysk Fynske Medier, Troels Mylenberg, skal være vært på TV 2 News. Fra 1. februar skal den tidligere højskoleforstander og redaktør være vært på eftermiddagsprogrammet ' News &amp; Co.', hvor han skal være fast makker med Janni Pedersen..hvis makker gennem fem år, Lasse Sjørslev, bliver ny vært på TV 2' s 19-nyhederne..DR har sværere ved at rykke rundt på deres folk. Det betyder bl. a., at sportsvært Peter Møller forlader skuden, når DR Sporten til februar flytter til Aarhus..Kommunalbestyrelsen i Randers overvejer nu, om de vil gå konkret ind i arbejdet med at etablere et Nelson Mandela Museum i Randers. Det er fonden Long Walk to Freedom Initiative, en velgørende fond stiftet af den afdøde ANC-leder selv, der har fået ideen. Museet skal formidle historien om Nelson Mandela, om apartheid og analfabetisme i Afrika..Café Obelix på Vesterbro i København har fået en bøde på 600.000 kroner og mistet retten til sit navn. Sø og Handelsretten gav i denne uge et fransk forlag medhold i, at cafeen uretmæssigt har benyttet sig af den bomstærke tegneseriefigurs identitet. At en tegning af Obelix med stiv pik udgjorde en del af cafeens udsmykning, blev af retten betragtet som en skærpende omstændighed..Jul i RepublikGeorg Metz: Mens Frederik og Mary leder efter Margrethe, tager prins Henrik afsked med vinkælderen sammen med sin bedste ven, Erik Brandt..Prinsen: Kommer du og besøger mig på Amager? Erik B: Ja, Henrik, jeg kommer og besøger dig. Tænk på, at Amager er en perle.Prinsen: Erik, drik, drik. Vi skal drikke alt, inden vi skal af sted. Der er 450 flasker Chateau Caix Grand Cru. Kommer du og besøger mig på Amager? Erik B: Ja, Flyvergrillen, derude er jo underklassens Noma. Grethe Ingmann, kan du huske hende, den lille charmetrold? Hun var også fra Amager.Fortsættes..5 TOPHvad vi taler om på Parnasset netop nu: 1 Forhandlinger Det var dog utroligt. I mere end seks år har vi skullet trækkes med såkaldte regeringsflertal, der er så elendige til at samarbejde, at de ikke ville kunne finde ud af at arrangere en julefrokost eller en pensionistudflugt til Kronborg.2 ' En frygtelig kvinde' Filminstruktør Christian Tafdrup har, allerede inden filmen har fået premiere, fået fyret godt op under den i forvejen galoperende kønsdebat. ' En frygtelig kvinde' tegner til at blive den mest brodersolidariske fremstilling af parforholdet siden ' Klovn 1'.3 ' Star Wars - The Last Jedi' Mange, der spacer helt ud over den. Og så er vi nogle andre, der så langtfra er færdige med at bearbejde, hvad der skete her på Jorden i det 20. århundrede. Vi har ganske enkelt ikke overskud til at bekymre os over, hvad der skete af langt ude ting og sager i en fjern, fjern galakse engang for længe siden.4 # MeToo Når Lise Nørgaard i en alder af 100 år får medietid til at klage over, at hun bliver stalket og sexkrænket af en 96-årig, er vi vist ved at være nået raden rundt. # MeToo-debatten kan bevæge sig ind i en ny fase. Stille og roligt.5 De røde lejesvende En lejesvend - er det egentlig ikke én, der stiller op for et hvilket som helst synspunkt, et hvilket som helst hold, bare der er penge i det? Året kan ende i en national erkendelse af, at det faktisk ikke er de røde kunstnere, men DR's hær af velnærede mellemledere, der er de egentlige lejesvende.Vi elsker at jule for børnene, men må desværre se os nødsaget til at opfordre forældrene til god opførsel ved tømning af børnenes julesokker. Sokken SKAL tømmes HVER søndag. Hvis sokken ikke er tømt, kommes der ikke en ny slikpose i.Man tager IKKE poser fra andre børns sokker! Opslag på Føtex i Sønderborgs facebookside efter en del julekaos i butikken.Fejl og fakta 18.12.2017:»På Amalienborg Slotsplads« måtte 76 audienssøgende forleden vente forgæves, fordi dronningen var forhindret og der ikke var sendt en afløser, skrev vi på Bagsiden fredag 15.12. Men majestæten ville i givet fald have været på Christiansborg, så det var de 76 slukørede undersåtter også. 

Juli blev en meget flot måned, når det handler om indsamlingen til det røde dagblad.På årets Rød Sommerlejr blev der, traditionen tro, hver dag indsamlingsaktiviteter, og alt i alt gav det 31.989 kroner til støttefonden.Derudover har byggefagforeningen BJMF i København bevilliget 25.000 kroner, og venner af Arbejderen gennemførte Den lille røde Festival i Nordjylland, hvor overskuddet på godt 15.000 kroner er overført til Arbejderen.Vi takker for alle bidrag. DU kan også være med til at støtte Danmarks røde dagblad med et bidrag til kontoen i Arbejdernes Landsbank: reg. nr. 5361, kontonr.0249087.Ønsker du at give et fast månedligt bidrag, kan du kontakte abonnementsafdelingen: abo@arbejderen.dk Med 447.118 kroner indsamlet fra januar til juni og 107.768 kroner i juli er indsamlingen nu på 554.886 kroner. Årets indsamlingsmål er 1.200.000 kroner.En række støtteaktiviteter er på trapperne, lørdag i Mørke - se annonce her på siden - og »Fiskepigens sang og hendes fiskesuppe« den 31. august i København. Se på arbejderen.dk under arrangementer.Indsamlet til Arbejderens Støttefond i juli 2017Læserbidrag 7.634 kr.BJMF, København 25.000 kr.Indsamling Rød Sommerlejr 31.989 kr.Den lille røde festival, Vildmosen, Nordjylland 15.037 kr.Kommunistisk Parti Amager 1.150 kr.Kommunistisk Parti Nørrebro 1.200 kr.Kommunistisk Parti København Nord 1.738 kr.Kommunistisk Parti København Syd 800 kr.Kommunistisk Parti Vestsjælland 300 kr.Kommunistisk Parti Storstrøm 560 kr.Kommunistisk Parti Syddanmark 400 kr.Kommunistisk Parti Midtjylland 19.800 kr.Kommunistisk Parti Randers 300 kr.Kommunistisk Parti Nordjylland 950 kr.Andet 910 kr.I alt 107.768 kr.
STØT ARBEJDEREN Med en flot juli måned er indsamlingen nu oppe på 554.886 kroner.
Det er ligesom at være hjemme hos farmor igen. Tempoet er stille og roligt. Der bliver lavet pandekager i køkkenet. Ude bag stalden går der får og heste rundt, og på sådan en dejlig sommerdag virker det, som om at tiden er uendelig.Amagermuseet i St. Magleby på det yderste af Amager er en charmerende lille plet. Især hvis man besøger det på en solskinsdag, som jeg gjorde. Og det er især charmerende her om sommeren, hvor museet gør en stor indsats for at levendegøre fortiden. Det lykkedes ret godt - blandt andet fordi museet ikke rigtig er kommet ind i den elektroniske tidsalder.Det er stort set ikke til at opdrive en tablet eller en anden form for skærm i museets udstillingsrum, og selv om nogle nok vil savne en mere rap historieformidling end den helt klassiske, som udleves her, så er det befriende at være et sted, hvor det ikke handler om at swipe løs på skærme og suse fra rum til rum.Besøger man Amagermuseet, skal man give sig god tid. Især hvis man har børn med. I kraft af museets sommersatsning ' Bliv bonderøv for en dag' kan de små poder nemlig få lov til at opleve på egen krop, hvad det ville sige at være barn i 1800-tallet. Amagermuseet er fordelt på to gamle gårde på hovedgaden i St. Magleby, og man begynder besøget på Nordgård, hvis bygninger stammer fra begyndelsen af 1800-tallet.PÅ GÅRDSPLADSEN kan børnene vælge, om de vil klædes ud som små landbobørn i gamle dage, hvilket for pigernes vedkommende vil sige, at de får tørklæder og forklæder på, mens drengene bliver udstyret med en kasket.Og så er det ellers i arbejde. Der skal vaskes tøj på gårdspladsen med vaskebræt og vuggevaskemaskine, og de små piger, der har valgt den tjans, knokler løs. Imens fortæller en af museets frivillige, at det godt kunne tage en hel uge at vaske alt tøjet i gamle dage, så det var ikke noget, man gjorde så tit. Med tiden blev det dog lidt lettere at få pletter og snavs af tøjet.Man fik sæbespåner, der afløste den aske, man hidtil havde brugt, men generelt var det et hårdt og til tider også ret koldt arbejde at stå for vasketøjet.Så er det lidt sjovere at komme ind i gårdens sommerkøkken, hvor der bliver bagt pandekager til den store guldmedalje.Her har børnene også travlt, og hvis de ikke bager pandekager, kan de få lov til at lægge tøj sammen eller prøve at vaske op på gammeldags maner.Her er der også frivillige og universitetsstuderende, som hjælper ungerne med deres arbejde, og det hele er så indbydende, at man får lyst til at sidde i det køkken hele dagen og mæske sig i pandekager.På gårdspladsen er nogle drenge i færd med at feje og samle visne blade sammen, mens andre er på vej ind til skolestuen, hvor de kan opleve, hvordan det var at gå i skole i gamle dage. Her sidder man ved skolepulte og skriver på små sorte tavler, men der er ingen lærer i dag, så børnene siver hurtigt videre. Nogle skal ind at sy i en af de gamle stuer. Andre skal ud at fodre dyr eller grave grøntsager op, som skal af sted på markedet, og atter andre skal ud at kigge på bier i baghaven.DER ER MASSER at lave på Nordgård på Amagermuseet, og når man er færdig med at lege gamle dage, kan man gå over på den ældre nabogård. Det er den gamle museumsgård, der blev ombygget i 1782.Her er det historien om de hollandske indvandrere fra 1500-tallet, der foldes ud.Det er egentlig den store historie på Amagermuseet, men den glider lidt i baggrunden i sommermånederne, hvor den - ganske fornuftigt - står på levendegørelse af fortiden.Det var i 1521, at Christian II fik den ide at overdrage hele Amager til bønder fra Holland imod, at de dyrkede grøntsager til københavnerne og hoffet. De danske bønder, der boede på Amager i forvejen, blev sendt til det nordlige Sjælland, mens hollænderne fik særlige privilegier. De var blandt andet fritaget fra det hoveriarbejde, andre bønder skulle udføre, og skat skulle de heller ikke betale. De kunne desuden fiske og jage i nærområdet og lade deres kreaturer græsse på Saltholm.DET ER SNART 500 år siden, at hollænderne kom til Amager, hvor de med tiden måtte begrænse sig til St. Magleby og det nærmeste opland.De sidste privilegier forsvandt i 1983, hvor de hollandske efterkommere ikke længere kunne få træ fra de statslige skove, men historien lever i bedste velgående og bliver foldet ud i den gamle museumsgård.Her er både dragter, møbler - ja, hele indretninger, malerier og en film fra den gamle fastelavnstradition. Filmen er et af de få steder, hvor man kan opleve noget elektronisk på museet, og det ville næppe skade nogen, hvis man lavede en ny version, for den hopper lidt i afspilningen og virker bedaget.Men kombinationen af, at man kan møde op med sine børn og give dem et indblik i, hvordan det var at være bonderøv i gamle dage, og den fine historie om hollænderne, der leverede gulerødder, hvidkål og timian til hovedstaden, er god.Man kommer helt ned i tempo på Amagermuseet, og takket være museets ansatte og de mange frivillige, der hjælper alle på vej, føler man sig meget velkommen.lars.hedebo@pol.dk Fakta: FAKTA SkudsmålsbogNår man deltager i Amagermuseets ' Bliv bonderøv for en dag', får alle børn udleveret en skudsmålsbog.Det fik tyende også i gamle dage, og hver gang man var færdig med at tjene på en gård, fik man et stempel og et skudsmål.På Amagermuseet er det de gamle bomærker fra St. Magleby, som bliver stemplet i skudsmålsbogen, hver gang et barn er færdig med en aktivitet.
KULTURHISTORIE Igamle dage havde børn masser af pligter. Det kan de få igen, hvis de besøger Amagermuseets geniale sommerudstilling, der handler om at levendegøre fortiden.
SF's folketingsmedlem Karsten Hønge bliver udnævnt til partiets politiske ordfører, skriver avisen Danmark.Det er ellers en post, som i SF-regi ofte har ligget hos formanden.Karsten Hønge skal sammen med partiformand Pia Olsen Dyhr og gruppeformand Jacob Mark tegne en mere markant politisk linje på Christiansborg, lyder det fra Hønge selv.»Vi tror på, at vores formand frigjort fra den politiske ordførerpost kan give Pia Olsen Dyhr en mere fri rolle til at agere som netop formand,« siger han.Kostede plads i regeringen58-årige Karsten Hønge går under navnet ' vikaren fra helvede', da han som stedfortræder i Folketinget i 2014 pustede liv i SF's kritik af regeringens salg af Dongaktier til Goldman Sach.Hønge sagde dengang daværende SF-formand Annette Vilhelmsen imod på landsdækkende tv i sagen om det omstridte salg.Sagen endte i sidste ende med at koste SF's plads i regeringen.Om SF skal i regering igen, hvis der er rødt flertal efter valget, afhænger af valgresultatet, pointerer Hønge. Det er dog mest sandsynligt, at SF får rollen som støtteparti, siger han.»Men SF skal være et regeringsdueligt parti, og vi skal i regering igen på et tidspunkt, men betingelserne skal være til stede.« SF holder sit årlige sommergruppemøde på Naturcenter Amager på søndag/ ritzau/.

Ejerform. En borger, der bor i et udsat boligområde, har 5 gange så høj sandsynlighed for at bo i en almen boligsom en borger i en anden del af byen.Udsættelse. Der er dobbelt så mange varslinger om at blive sat ud af sin bolig i udsatte byområder som i København generelt.Boligkvalitet. I det udsatte byområde Nordvest mangler dobbelt så mange boliger enten toilet, bad eller fjernvarme som boliger i et gennemsnitligt københavnsk kvarter.Middellevetid. En beboer i det udsatte byområde Amager/Sundby lever 7 år færre end en gennemsnitlig københavner.Ungdomsuddannelse. 1 ud af 4 unge i de udsatte byområder har ikke påbegyndt en ungdomsuddannelse 15 måneder efter afsluttet 9.klasse. I København generelt er det 1 ud af 6.Karaktergennemsnit. Elever, der bor i udsatte byområder, får i gennemsnit 1,2 karakterer lavere end den gennemsnitlige københavnske elev i afgangsprøven i folkeskolens 9. klasse (5,6 i de udsatte områder mod 6,8 i hele København).Sprog. Dobbelt så mange børn i de udsatte byområder har sproglige vanskeligheder, når de starter i børnehaveklassen, som københavnske børn generelt.Barrierer. Tingbjerg-Husum er omkranset af 5 kilometer barriere i form af Vestvolden, motorvej og Utterslev Mose, der nærmest afskærer det udsatte byområde fra resten af byen.Den Sorte Firkant, Tingbjerg, Urban-planen, dele af Nordvest, Holmbladsgade-området, Lundtoftegade, Mjølnerparken og dele af Sydhavnen er eksempler på udsatte områder i København.Kilde: Københavns Kommune.
Der er markante forskelle på livsvilkårene i hovedstadens forskellige byområder. For eksempel på, hvor gamle indbyggerne igennemsnit bliver.
Jeg har ingen idé om, hvor stor forskellen er på et fængsel i Makedonien eller Rumænien, når jeg har læst om dobbeltmorderen Naum Conevski, der dræbte to drenge på Amager, og de fire rumænske kriminelle, som skulle have været hjemsendt til afsoning i hjemlandet.Men det er så synd for dem, at de skal sidde i nogle små celler, så nej tak fra de høje dommere modsat Naum Conevski. Både politikere og en vis overborgmester, men også utrygge borgere ser helst, at de sendes hjem - for ikke at tale om deres opførsel over for andre fastboende hjemløse.Hvad ligner det, at hjemløse med fast adresse på gaden skal afpresses med betaling af 500 kroner for at afgive deres udendørs sølle plads, ellers får de tæv.Disse arme rumænere burde stå sammen og lave oprør i deres land for at tvinge deres regering til at forbedre deres elendige livsforhold.Trods alt er der en lang rejse fra Rumænien til Danmark, så hvorfor lige her? Jo, de har hørt, at det er så nemt at tjene penge, og de har ret. Er det ulovligt at udvise kriminelle fra et EUland til et andet EU-land, fordi cellen er for lille? J. Hartmann Gl. Holmegårdsvej 7 Hillerød.

Berlingskes oplysninger om et nærmere samarbejde mellem Norwegian, Ryan Air og Easy Jet tegner et billede af en kommende kartelagtig konstruktion i luften.Er det nu bare sund, fri konkurrence, eller kan det være et problem, at lavprisoperatørerne får total monopol på hele rutenettet og kan »konkurrenceudsætte« hele markedet? Prisen for at tage Ryan Air fra København til Köln for 72 kr. er i sidste ende en konsekvens af gennemført løndumping med deltidskontrakter, outsourcede destinationer, flypersonale fra fjerne lande på overenskomster, der målt med arbejdsforhold, aldrig ville gå her i landet.Et par eksempler. Det koster 250.000 kr. af egen lomme for en pilot, der vil opgraderes i et af de nævnte selskaber. Kontant. Hav en god bank eller rige forældre. Det koster 2.850 kr. at komme til jobinterview (til en selvbetalt videreuddannelse) hos Ryan Air i Dublin. Kun et fåtal af ansøgerne antages. Og man får ikke pengene tilbage. Flyselskabet tjener 30.000 kr. på interview på en formiddag.Hvis man vil gøre markedsøkonomien upopulær, så brug lavprisflyselskabernes metoder.En langturslastbilchauffør er undergivet visse fælles regler i Europa. Men flymarkedet er så frit og ureguleret på vigtige områder, at den frie konkurrence snart bliver til det gennemførte monopol.Kan nationalstaterne fortsat acceptere, at der ikke stilles almindelige og rimelige krav til én bestemt form for transportvirksomhed? STIG WØRMER, AMAGER FÆLLEDVEJ 36, 2300 KBH. S.

I oktober sidste år åbnede det nye butikscenter Kronen i Vanløse. Dermed blev det samlede antal butikskvadratmeter i hovedstaden med et slag udvidet med ca.to pct. Alligevel er tomgangen i butikslokaler ikke vokset, viser nye tal fra Ejendomstorvet.dk. Det antyder, at markedet for butikslokaler er væsentligt mere robust, end man kunne frygte i en tid, hvor en større og større andel af detailhandlen foregår på internettet.»Hvis der kun var tale om, at eksisterende butikker i nabolaget var flyttet ind i det nye center, så skulle andelen af udbudte butikker været sprunget i vejret, men det er ifølge vores tal slet ikke sket. I lokalområdet blev en-to håndfulde lejemål forladt til fordel for centret, men flere af dem har allerede fået nye lejere. I hele hovedstaden er omkring 3,6 pct. af butiksarealet udbudt på markedet i første kvartal af 2018, og det er stort set uændret fra oktober, da Kronen åbnede, og endda en tand lavere end i juli-kvartalet,« udtaler Mette B. Dehn, presseansvarlig for Ejendomstorvet.dk. Flere andre butikscentre i hovedstadsområdet har inden for de seneste år udvidet kapaciteten, og flere er på vej: Amager Centret (billedet) annoncerede for nylig planer om at åbne hele 20-30 nye butikker, og også Fisketorvet går med planer i den retning.

Når Grøn skruer op for musikken for sommerstemte danskere landet over fra den 19. til den 29. juli 2018, bliver det med et verdenskendt navn på plakaten.Lukas Graham optræder nemlig til sommerens koncerter, skriver Grøn i en pressemeddelelse, og bandets forsanger, Lukas Forchhammer, glæder sig til at vende tilbage til koncertkaravanen for fjerde gang.»Jeg føler, at Grøn var der, hvor vi virkelig kom ud til den brede danske befolkning. Inden da kendte man os måske fra radioen, men på Grøn blev det en stor fællessangsfest tre år i træk,« siger han og fortsætter: »Den energi, som vi fik af at spille på Grøn, var noget, som vi kunne tage med til USA og ud i Europa, hvor vi har spillet turnéer lige siden,« lyder det fra den 29-årige christianit.International kometkarriereLukas Grahams internationale kometkarriere har bragt bandet forbi adskillige amerikanske talkshow, på scenen i Madison Square Garden i New York og på toppen af hitlisterne med ' 7 Years'. Bandet var nomineret til tre grammyer i år - bl. a. i kategorien ' Record of the Year', hvor trioen var oppe mod verdensstjerner som Adele, Beyoncé og Rihanna feat. Drake.Grøn 2018 begynder touren på Tiøren ved Amager Strandpark i København den 19. juli og slutter i Valbyparken i København den 29. juli.Derimellem drager koncertkaravanen forbi Kolding den 20. juli, Aarhus den 21. juli, Aalborg den 22. juli, Esbjerg den 26. juli, Odense den 27.juli og Næstved den 28. juli.I 2018 er det 36. gang, at Grøn turnerer landet rundt/ ritzau/.

I København såvel som i resten af Danmark har der aldrig været stærk tradition for at bygge højhuse. Men nu har landets hovedstad tilsyneladende fået nok af at være flad.Over de seneste år er en række højhuse skudt frem rundt om i byen, og ifølge Politiken er yderligere 44 af slagsen på vej.Historisk har københavnerne altid haft et anstrengt forhold til højhuse, hvilket eksempelvis kom til udtryk, da en hollandsk arkitekt fremlagde planer om at opføre en klynge af mini-skyskrabere på Krøyers Plads på Christianshavn, hvilket førte til massiv modstand fra områdets lokalbeboere og i sidste ende til, at arkitekten måtte rive sine skitser itu.Men tiderne skifter, og over det seneste år har københavnerne bl. a. måttet byde velkommen til Axel Towers, Mærsk Tårnet og Bohrs Tårn. Det er ved sidstnævnte, man skal møde op, hvis man tilmelder sig Dansk Arkitektur Centers søndagsudflugt for at kigge på højhuse rundt om i København.Turen foregår på cykel. Og efter Bohrs Tårn, der står oprejst i Carlsbergbyen, og som snart får selskab af yderligere otte højhuse på 50-120 meter, kommer man på højhusturen bl. a. forbi Dybbølsbro, Islands Brygge og slutteligt Amager Strand, som lige nu nok er det tætteste, landets hovedstad kommer en egentlig skyline.Foruden frisk luft og risiko for stiv nakke inkluderer turen historiske fortællinger om byens højhuse, de gamle såvel som de nyopførte.Arkitekturcentret tilbyder en række udflugter rundt i København for folk, der er interesseret i arkitektur.

HENNING SCHULTZ, 76 ÅR, LYNGBY, PENSIONERET LEKTOR" Jeg synes, at prins Henrik har været empatisk og kunstnerisk og jovial på én gang. Der har ikke altid været medgang for ham, men jeg synes, han har klaret det flot. Det synes jeg, Danmark skylder at ære ham for, så derfor er jeg her i dag. Jeg vil huske ham for hans humor. Den holdt jeg rigtig meget af, så hvis jovial ikke er det helt rigtige ord, så vil jeg i hvert fald kalde ham folkelig.".HELLE NIELSSON, 55 ÅR, AMAGER, SIKKERHEDSMEDARBEJDER I KASTRUP LUFTHAVN" Jeg havde et ærinde i byen og ville lige kigge forbi for at skrive min kondolence ind. Min mor var stor tilhænger af kongehuset, så vi var også herinde, dengang dronning Ingrid døde.Jeg vil mindes prins Henrik som et levemenneske og som et rart menneske, der aldrig helt blev værdsat for det, han stod for - i mine øjne i hvert fald.".SARA SLOTH MADSEN, 31 ÅR, KØBENHAVN, LÆGE" Da vi hørte, at Prinsen var død, fik vi lyst til at gå en tur herind og vise vores respekt. Prins Henrik er ofte blevet lidt misforstået, og han er aldrig rigtig blevet anerkendt. Man har en fornemmelse af, at han var et varmt menneske med masser af humor, også selvom vi danskere ikke altid har været så gode til at forstå ham, i hvert fald ikke før meget sent i hans liv." J.fabricius@k.dk 
Foran Christian IX's Palæ lagde mange mennesker i går blomster og kort for at mindes prins Henrik. Tre af de fremmødte fortæller, hvorfor de mødte op på slotspladsen.
Mette Vivelsted, 50Guldsmed, Aarhus, bliver 50 år 8.december.Hun er uddannet guldsmed fra fagskolen Schoonhoven i Holland og har videreuddannet sig til designer i ædelmetal, med afgang fra Institut for Ædelmetal i København i 1996.Hun har også gæstet guldsmeden Ted Muehlings værksted i New York.I to årtier har Mette Vivelsted fra sin guldsmedeforretning i hjertet af Aarhus solgt sine smykkekollektioner og unikasmykker i guld, sølv, ædelstene og perler -alt tilvirket på eget værksted.Hun har udstillet såvel nationalt som internationalt, og høstet stor anerkendelse for sine værker.Tidligt i karrieren vandt hun en førstepris for nye smykkedesign i Japan. Udførte to gange Aarhus bys gave til danske sportsmestre samt fremstillet kirkesølvet til Dybkær Kirke.Mette Vivelsted har modtaget Skt. Loye-prisen, som er Kjøbenhavns Guldsmedelaugs ærespris.Hun har fået antaget værker på Biennalen for Kunsthåndværk og Design i Danmark og Charlottenborgs forårsudstilling. Statens Kunstfond har indkøbt hendes smykker, og hun er repræsenteret i Designmuseum Danmarks samling.Mette Deding, 50Udviklingsdirektør, Virum, bliver 50 år 8. december.Hun afsluttede sin skolegang i Aalborg og efter uddannelse som cand. oecon. med efterfølgende ph. d. ved Aarhus Universitet, er karrieren siden 1999 forløbet hos SFI, Det Nationale Forskningscenter for Velfærd. Senest som forskningschef for skole og uddannelse, hvor Mette Deding bl. a. har beskæftiget sig med uddannelse af svage grupper, betydningen af sociale indsatser samt effektmålinger på en række områder, herunder evaluering af folkeskolereformen.SFI er fra 1. juli 2017 fusioneret med KORA, Kommunernes og Regionernes Forskningscenter, til Det Nationale Forskningscenter og Analysecenter for Velfærd nu kaldet VIVE, Viden til Velfærd.Her er Mette Deding udnævnt som udviklingsdirektør.Hun er en efterspurgt foredragsholder i den kommunale verden og meget aktiv i sit arbejdsliv, men også i sit privatliv sammen med sin mand og deres tre voksne børn.Bjarne Sigurd, 75Fhv. overlæge, Frederiksberg, bliver 75 år 8. december.Han fik lægevidenskabelig embedseksamen i 1970 fra Københavns Universitet, speciale i intern medicin 1978 og kardiologi 1979. Tidligere mangeårig overlæge og klinisk lektor ved Hjerteafdelingen, Bispebjerg Hospital og Københavns Universitet.Har i sit virke bestridt bestyrelsesposter i bl. a. Dansk Cardiologisk Selskab og Hjerteforeningen.Har desuden tilbage i 1990-erne været tilknyttet Boston Medical School som gæsteunderviser.Bjarne Sigurd er dog især kendt som forfatter og medforfatter til adskillige lærebøger om kardiologi på dansk, engelsk, tysk og japansk.Han har særligt været optaget af at fremstille komplicerede medicinsk-kardiologiske tilstande i en klinisk sammenhæng.I 2004 modtog han Dansk Cardiologisk Selskabs Hæderspris for i sit virke at have bidraget med en ganske særlig indsats for dansk kardiologi ved at befordre øget teoretisk viden og praktiske fremskridt inden for hjerte og kredsløbssygdomme. Efter sin pensionering i 2011 er de lægefaglige aktiviteter reduceret til censorvirksomhed ved de fire universiteter og småskriverier om evolution og videnskabsteori til fordel for samværet med hustru, børn og de fire børnebørn. Men i 2014 genudkom den danske EKG-bibel »Klinisk elektrokardiologi«, nyskrevet sammen med kollegerne Steen Pehrson, Rigshospitalet, og Peter Steen Hansen, Hjertecenter Mølholm i Vejle, og i foråret 2018 udkommer endnu en nyskrevet lærebog »Håndbog i EKG«, denne gang med medforfatter, anæstesisygeplejerske Berit Lerche, Rigshospitalet.Claus Ehlers, 75Direktør, cand. merc., Dragør, bliver 75 år 8. december.Han er cand. merc. fra Handelshøjskolen i København, og har haft en lang karriere i erhvervslivet både som ansat, som selvstændig og som bestyrelsesmedlem.Han har boet på Amager hele sit liv, og har været særdeles aktiv i øens righoldige foreningsliv med særlig fokus på Dragør. Han er blevet kåret som Årets Ama'rkaner i 2005, og han har modtaget Amager Erhvervspris i 2010.Et af Claus Ehlers store interesseområder er lokalhistorie, og det udøver han blandt andet som formand for Dragør Lokalhistoriske Forening. Han er produktiv som forfatter, og det er i årenes løb blevet til hele syv bogudgivelser og et imponerende kort over Amager.Hans fortælleglæde er legendarisk, og han har været aktiv som foredragsholder især om Amager og Saltholm, som står hans hjerte nær. Han har endvidere gennem årene været flittig artikel-og klummeskriver i pressen.I valgperioden 2005- 2009 beklædte han posten som 2.viceborgmester i Dragør Kommune.Der afholdes fødselsdagsreception på dagen på Dragør Fort 8.december kl. 14- 17.30.Steen Lindholm, 75Organist, Holte, bliver 75 år 8.december.Han tog organisteksamen i 1966 fra Det Kongelige danske Musikkonservatorium med videregående studier i korledelse i Sverige og USA. Han fik diplomeksamen i orkesterdirektion fra Det Kgl.Danske Musikkonservatorium i 1977. Han var repetitør og dirigent ved Københavns Drengekor 1963-75. Leder af Koncertforeningens Kor siden 1970, med hvilket han har opført en lang række kor-og orkesterværker. Dirigent for Radiokammerkoret 1982-83.Korsyngemester ved Den Kgl.Opera 1986-90. Chefdirigent for Det Danske Drengekor 1992-2006.International dirigentvirksomhed ved bl. a. Det Hollandske Radiokor og andre europæiske radiokor.Han modtog som dirigent Musikanmelderringens Kunstnerpris 1973.Organistansættelser ved Vor Frue Kirke, København, organistassistent 1965-69; Lindehøj Kirke, Herlev, 1969-71; Dyssegårdskirken, Gentofte, 1971-2017.Som medstifter og medlem af Københavns Kammerensemble har Steen Lindholm siden 1978 givet koncerter i fem verdensdele.Han var ansat som lærer i orgelspil og kordirektion ved Vestjysk Musikkonservatorium fra 1968-82. Siden har han undervist i korledelse på Sjællands Kirkemusikskole, hvor han stadig virker som censor.Som udgiver tegner Steen Lindholm sig bl. a. for en nyudgave af Niels W. Gades orgelværker og en lang række korudgivelser samt en lærebog i korledelse.Han var medlem af Statens Musikråd 1979-87 og bestyrelsesmedlem af IFCM (The International Federation for Choral Music) 1982-2002, i en tre-årig periode som vicepræsident. Som formand for Nordiska Körkommitténs musikudvalg 1980-98 var han musikalsk ansvarlig for otte nordiske korfestivaler, ligesom han i 2008 var chef for IFCMs verdenssymposium for kormusik, som fandt sted i Danmark.I 2011 udgav Steen Lindholm sine erindringer under titlen »Melodien der blev ved«.

En forlænget weekend i 2020 med Kevin Magnussen, Lewis Hamilton, Max Verstappen og resten af kollegerne drønende med 300 km/ t over Knippelsbro inden en hård opbremsning foran Christiansborg er kommet et markant skridt videre i at blive virkelighed.Det viser en aktindsigt, som Jyllands-Posten har fået i en mailorientering fra idémand og tidligere videnskabsminister Helge Sander til finansminister Kristian Jensen (V), erhvervsminister Brian Mikkelsen (K) og kulturminister Mette Bock (LA).I mailen fra den 8. november oplyser Helge Sander, at FMO, (Formel 1-organisationen, red.) klart har sagt, at man »har et stort ønske om at få København på kalenderen«, som Helge Sander formulerer det.»I deres (Formel 1-organisationens, red.) strategioplæg for 2020 står der helt præcist, at man satser på tre nye løb - i New York, London og København,« skriver Sander.Mens de første møder tidligere på året mellem det danske bud og Formel 1-organisationen i London og Singapore udelukkende handlede om at få vendt tomlen op til et dansk bud ud fra praktiske og sportslige årsager, var omdrejningspunktet på det seneste møde i starten af november i London økonomien bag forslaget.Her har formanden og adm.direktør for Formel 1-organisationen, Chase Carey, også udtrykt begejstring for det danske bud. Ligesom amerikaneren og den øvrige topledelse planlægger et besøg til København i december for at mødes med Kristian Jensen, Brian Mikkelsen og Mette Bock - ifølge Helge Sanders mail.Møde på Hotel d'AngleterreDen tidligere videnskabsminister har tidligere udtalt til Jyllands-Posten, at han mener, Formel 1 i København kan arrangeres for et samlet beløb omkring 300 mio. kr.Foruden Helge Sander er rigmanden Lars Seier Christensen også en del af det konsortium, som ønsker Formel 1 til Danmark. Den sammenslutning afholder fredag kl. 10.00 et større præstationsmøde om projektet på Hotel d'Angleterre.»Det er et lukket møde - og de inviterede er investorer, sponsorer, politikere, embedsmænd, vigtige aktører som Visit Denmark, Wonderful Copenhagen, Tivoli, Royal Arena, Parken, Det Kongelige Teater, motorsportsfolk og et ambassadørkorps, som vi har samlet for at medvirke til den folkelige opbakning,« skriver Helge Sander.Hverken regeringen eller Københavns Kommune har på nuværende tidspunkt meldt klart ud, om man ønsker at støtte projektet.»Vi er gået ind og se på, om vi kan lave et konsortium af private aktører, så det er dem, der kommer til at bære hovedparten af finansieringen,« har Brian Mikkelsen tidligere udtalt til Jyllands-Posten.»Vi skal have set nærmere på, hvordan et Formel 1-løb eventuelt kan afvikles, og hvordan det vil påvirke københavnernes dagligdag, før vi beslutter, om vi fra kommunens side kan støtte projektet,« sagde Frank Jensen i juli, da banens udseende blev afsløret. En bane, der er designet med hjælp fra Jan Magnussen, og som byder på strækninger hen over både Langebro, Knippelsbro og Amager Boulevard samt forbi Den Sorte Diamant.Den eneste politiske modstand mod projektet, da banen blev offenlig kendt i juli, kom fra Enhedslistens Allan Mylius Thomsen i Københavns Kommune.»København vil blive skåret midt over, og befolkningstætte områder som Christianshavn, Islands Brygge og det øvrige Amager vil blive lukket helt af. Indbyggerne vil være lukket inde i timevis og have svært ved at komme ud af bydelen. Det vil skabe store trafikale problemer, at man skærer to hovedfærdselsårer af, særligt H. C.Andersens Boulevard. Det virker ikke, som om man har tænkt den tanke til ende. Det synes jeg ikke, at man kan byde københavnerne,« sagde han.I september kom det frem via Sean Bratches, der er den kommercielle direktør for Formel 1-ejerne Liberty Media, at cirka 40 byer tilsammen havde vist interesse i at blive en del af Formel 1-kalenderen fra 2020. Det felt er nu som beskrevet skåret ned til London, New York og København, som Formel 1-organisationen satser på at gøre til en del af Formel 1-kalenderen. Der er aldrig tidligere blevet afholdt et officielt Formel 1-grandprix på dansk jord.Seriøse på højeste niveau»Den seneste udvikling viser, hvor godt og gennemseriøst et stykke arbejde der er blevet lavet fra dansk side. Formel 1-ledelsen har ikke råd til at fejle med denne nye satsning på flere gadeløb i storbyer. De er seriøse på højeste niveau, og det viser kvaliteten i det danske bud,« siger Jyllands-Postens Formel 1-ekspert Thomas Wulff.Det har ikke været muligt for Jyllands-Posten at få en kommentar fra Helge Sander om den seneste udvikling i sagen.soeren.lissner@jp.dk kristian.jorgensen@jp.dk Den seneste udvikling viser, hvor godt og gennemseriøst et stykke arbejde der er blevet lavet fra dansk side.Thomas Wulff, Formel 1-ekspert.Fakta: FORMEL 1 Den danske baneMåler 4,55 km med ni sving og går fra H. C. Andersens Boulevard ned mod Amager og derefter op mod Christiansborg.Det er 1,2 km længere end bybanen i Monacos grandprix og omtrent samme afstand som Hockenheimring i Tyskland.Det bredeste stykke på banen er 24,5 meter på Amager Boulevard, mens de smalleste passager bag politigården er under 12 meter.København er nu sammen med London og New York en af de tre byer, som Formel 1-organisationen satser på at tilføje til kalenderen fra 2020.
Danmark er kommet et markant skridt tættere på at blive vært for Formel 1 i 2020, viser en aktindsigt.
Hvad er ugens vigtigste nyhed?»Skud inde på Nørrebro. Det er meget tæt på, hvor jeg bor - jeg bor på Amager. Jeg synes, det er uhyggeligt at høre om.Jeg ved godt, at de ikke skyder efter uskyldige, men det gør mig rimelig bange for at være der. Det er ikke så fedt, hvis man lige pludselig kigger rundt om et hjørne, og så bliver der skudt eller sådan noget«.Hvor hørte du om det?»Det var i fjernsynet på ' Ultranyt'.De interviewede nogle børn, der bor deromkring. De følte sig ikke særlig bange, fordi de godt ved, at der ikke bliver skudt efter dem, men de vidste også godt, at også uskyldige bliver ramt«.Hvad er det vigtigste, der er sket i dit eget liv?»Det er nok, at den serie, som jeg er med i, er kommet i fjernsynet. Den hedder ' Kolonien' på Ultra og handler om nogle børn, der skal på koloni, og så bliver de fanget på øen.Jeg havde haft et rigtig hårdt år i skolen sidste år. Det blev bedre, efter jeg havde været med i den serie og mødt nogle nye venner. Nu ved jeg også nogenlunde, hvad jeg vil med mit liv. Jeg vil gerne være skuespiller, for jeg synes, det var rigtig fedt«.cecilie.patscheider@pol.dk 

I adskillige år har Johan Absalonsen været en profil i Superligaen, hvor han har spillet for både Brøndby IF, OB, FC København og senest Sønderjyske, men nu pakker den 31-årige spiller kufferten og rejser til den anden side af jorden.Absalonsen har til tipsbladet.dk tidligere forklaret sit ønske om et skifte til udlandet, og det får han altså opfyldt, da han har skrevet kontrakt med australske Adelaide United FC.- Nu vil jeg gerne have nye udfordringer, og de sidste par år har jeg drømt om at komme til Australien og spille fodbold.- Nu kom muligheden, og jeg kunne ikke være gladere for, at det er her i Adelaide, hvor min familie kan slå sig ned og have det godt, siger Johan Absalonsen til klubbens hjemmeside.Dejligt land- Jeg er begejstret. Det er en dejlig by og et dejligt land.Det er også lidt specielt for mig at skulle bo her og slå mig ned med min familie her, forklarer Absalonsen.Johan Absalonsen står noteret for 309 kampe i Superligaen med 51 scoringer til følge.Han fik debut i den danske liga i 2004.I australsk fodbold har der de seneste år været flere danske spillere.Aktuelt er Michael Jakobsen og Thomas Kristensen i henholdsvis Melbourne City og Brisbane Roar dog de eneste tilbageværende.Den tidligere landsholdsmålmand Thomas Sørensen blev i foråret løsnet fra sin kontrakt med Melbourne City, mens Morten Nordstrand rejste hjem til Fremad Amager i juni efter et ophold i Newcastle Jets.

Apple Jysk storhedsvanvid Hvis én jysk borgmester mere mener, at hans marker nu bliver ' Danmarks Silicon Valley', fordi Apple stiller et par servere der, så begynder jeg også at kalde Amager Strand for Marianergraven.Win-win-win Deleøkonomiens jackpot Når du rammer en norsk børnefamilie på Airbnb.De har læssevis af penge, de generer ikke naboerne, og de afleverer huset pænere, end de fik det.Tour de France Chris Anker Manden, der har udtalt: »Hvis jeg skal vinde flere cykelløb, så skal jeg køre lidt hurtigere«, er ikke overraskende en helt perfekt kommentator.Meteorologisk staldtip Slet bare dine 18 vejr-apps Hvis du bare forudser, at vejret i morgen bliver det samme som i dag, så rammer du statistisk set oftere rigtigt end meteorologerne.Slap af Kølemontrens Remee Ja, Økogær. Vi kigger på dig. Du spiller jo alt for smart med den overpris.Savner Rockers By Choice Rap anno 2017 Pattesutters dj hedder Fisseslikker.Når Dommedag rammer om meget kort tid, kan vi kun bebrejde os selv.Bandet Cigarettes After Sex Så er tvivlen plantet Når ens seksualitet bliver sendt til tælling, fordi hende, der synger så dejligt kælent i ens nye yndlingsband, viser sig at være en han. Med skæg.Selv tak Att. Mads &amp; Monopolet Sidste udløbsdato for udtrykket ' det nye sort' er for længst overskredet.ibyen@pol.dk .

Kapitalens veje til fast ejendom er altid spændende at følge. Pengenes veje gør det muligt at aflæse omtrent, hvor samfundet er henne i den økonomiske cyklus. 

Nytårsforsætter er en gammel tradition. Nogle virkeliggør dem.Andre kan ikke.Overborgmester Frank Jensen! Jeg har et ønske, som du er den rette til at gøre til et forsæt, nemlig at foranstalte renholdelse af området ved Stadsgraven, især hjørnet af Amager Boulevard og Ved Langebro, hvor årgamle plasticposer sammen med nyere, papir i alle former og farver samt alskens andet kulørt skidt i mængder er væltet ud over buskene ved voldgraven, som om det havde været nytårsaften i går.Både af hensyn til byens skatteborgere og af hensyn til SAS-hotellets pæne japanske, kinesiske og europæiske publikum bør du gribe til revolutionær handling her i nytåret.Den form for øjenåbner bør ikke være nationens nærmeste varemærke, vel Frank? Er det muligt gennem et kommunesystems mange departementer og kamre at lade et sådant budskab få mæle i praktisk handling? Eller skal man først bruge et par år til at finde ud af, hvilken kommunal instans, gade-og parkrenholdelse hører under? Indrømmet: Det er ikke din skyld alt sammen, Frank. For 28 år siden faldt Muren i Berlin.Østtyske endagsgæster kørte herefter en overgang i tog hertil (på billige DDR-billetter), men som jeg hørte dem sige i toget: »Kopenhagen ist eine schöne Stadt, aber warum ist hier so schmutzig?« Vil du virkeliggøre dette nytårsforsæt om »REN BY« i år, Frank? STIG WØRMER, KØBENHAVN.

12-årige Luna Luminari fik sig lidt af en overraskelse i weekenden.Hun var hjælper til EM i svømning i Royal Arena i København, da hendes store idol, svømmeren Pernille Blume, kom gående ned ad trappen fra podiet. Pernille Blume tog den bronzemedalje, hun netop havde vundet, af og hængte den om halsen på Luna Luminari.Vildt øjeblik»Jeg blev helt chokeret, fordi jeg tænker: »Hvorfor giver hun mig den?« Og så siger hun: »Den har du fortjent,« fortæller Luna Luminari til TV2 nyhederne.Medaljen skal nu hænge på den 12-årige piges værelse.Men Luna Luminari var ikke den eneste, der var så heldig at få en medalje af sit idol.En inspirationDen danske pige Alma Dahl stod i kø til at få den britiske guldvinder Adam Peatys autograf, da han tog sin medalje af og gav den til Alma.Adam Peaty forklarede senere til den svenske nyhedsstation SVT, hvorfor han gav Alma medaljen: »Det er en stor ting at vinde guld, men det handler også om at inspirere andre. Hendes ansigt - jeg har aldrig set noget lignende. Det er præcis det, der inspirerer mig,« sagde han.redaktion@kidsnews.dk Fakta: HEY, HVAD BETYDER DET..EM: Forkortelse for europamesterskabet.Royal Arena: Ny bygning på Amager, hvor der bliver holdt koncerter og sportsturneringer.
i svømning er netop overstået i København, og her fik to piger en tidlig julegave.
Læserbrevs-skribenten fra Ringsted har fuldstændig ret i sin kritik af parkeringsreglerne og de vanvittigt høje parkeringsafgifter i København i Ekstra Bladet i går.Det kan næsten føles som en straf, hvis man fra provinsen vil en tur ind i den dejlige metropol, som København er blevet til i de senere år. Hvis Morten Kabel og resten af Enhedslisten får magt, som de har agt, ønsker de alle biler fra provinsen parkeret ude i omegnen til stor gene for kommunerne og videre med Stog ind til centrum uden at skele til, om man er dårligt gående eller ej.Vi andre, som bor herinde, skal med Djævelens vold og magt tvinges til at køre på arbejde på cykel i al slags vejr og altid med regntøj i bagagen. Bustra-fikken er også under al kritik.Og det har været en våd sommer i år, skulle jeg hilse og sige.Morten Kabel er blevet så paralyseret af ren by, at vore dejlige hovedstad næsten ville ende som et fredet område, så de få frøer fra det stoppede boligbyggeri på Amager Fælled ville få gode vækstbetingelser, hvis han og hans parti fortsætter den indskrænkethed. Lad os håbe, at Enhedslisten får et dårligt valg ved kommunevalget i november. Morten Kabel slipper vi da for.Veber Finnedal København.

Den 27. april 1975, lige før Sydvietnams kollaps, kom en gruppe på 204 børn og 10 voksne ledsagere til Danmark. De blev straks interneret på Livø. 27 var drenge fra Henning Beckers børnehjem i Saigon, og 177 var montagnarder (etniske minoriteter).Dansk Vietnamesisk Forening og Dansk Vietnamesisk Montagnard Forening arrangerer nu på lørdag klokken 13 til 17 et åbent seminar i Foreningshuset, Sundholmsvej 8 på Amager: " Montagnarders liv og integration efter 42 år".Der vil være tre oplægsholdere: Lam-Phol Lam, læreren som fulgte med børnene hele turen fra Vietnam, vil fortælle, hvordan montagnardgruppen trives i dag.Han er forfatter til bogen " Den mirakuløse rejse fra ris til kartoffel".Arne Piel Christensen, tidligere generalsekretær i Dansk Flygtninden gehjælp, var på nærmeste hold involveret i de politiske, humanitære, overvejelser ved deres ankomst.Klet Thi Dieu kom til Danmark som 12-årig. Hendes historie er beskrevet i bogen: " Klet - et beckerbarns erindringer".Efter oplæg er der tid til, at andre montagnarder fra gruppen, privatpersoner og humanitære organisationer kan komme til orde.Under mødet vil der være kaffe, the og forfriskninger.Deltagerprisen er 25 kroner / 35 kroner i døren. Tilmelding på Billetto via: davifo.dk senest 5. september.Entre i døren 35 kroner, kontant eller via MobilePay: 93 99 31 93.Sundholmsvej 8, København S lørdag den 9. september klokken 13 - 17 Se: davifo.dk.
SEMINAR I KØBENHAVN Dansk Vietnamesisk Forening og Dansk Vietnamesisk Montagnard Forening står bag et åbent seminar om integrationen af 165 vietnamesiske montagnardbørn og -unge. Tilmeldingsfristen er i dag.
Først i går morges kunne Københavns Politi slå fast, at den eftersøgte journalist Kim Walls dna matchede med den kvindekrop, der blev fundet i vandet ud for Amager i mandags.Dermed stod det også endelig klart for Kim Walls familie og venner, at der ikke længere var håb om at finde hende i live.Det har fået svenskerens mor, Ingrid Wall, til på familiens vegne at skrive et indlæg på Facebook i går morges, som flere tusinde mennesker meget hurtigt reageret på eller delte." Det er med grænseløs sorg og forfærdelse, at vi har modtaget nyheden om, at resterne af vores datter og søster, Kim Wall, er blevet fundet." " Katastrofens omfang er endnu ikke fuldt ud gennemsigtig, og der er stadig en række spørgsmål, der skal besvares," indleder hun indlægget med.Moderen fortæller også om de mange beskeder og hilsner, som er strømmet ind fra hele verden i forbindelse med Kim Walls forsvinden.Kim Wall arbejdede som freelancejournalist over det meste af kloden, blandt andet på Marshall-øerne, hvor hun afdækkede konsekvenserne af et radioaktivt affaldslager." Hun gjorde det muligt for os at komme til jordskælvet i Haiti, til Uganda og Sri Lanka.Hun gav de svage, sårbare og marginaliserede mennesker et talerør." " Den stemme ville der være brug for længe, længe endnu.Det kommer ikke til at ske nu," skriver moderen.

Vinteren kommer. Og rundt omkring i den danske natur er den spidssnudede frø bare et af mange dyr, der gør sig klar til koldere vejr.Den spidssnudede frø går -alt efter hvor koldt det er -i dvale i oktober eller november. Det betyder, at frøen sover hele vinteren og først vågner igen i april, når det bliver varmere og tid til at lave nye små frøer.Pas på padderneI Danmark har vi 14 padde-arter, hvor spidssnudet frø er en af dem.En padde er en frø eller en salamander, og i Danmark er alle padder fredede. Det betyder, at man ikke samle dem ind eller slå dem ihjel. Samtidig skal man også beskytte de områder, hvor padderne bor.Blå og lækkerDen spidssnudede frø er det, der hedder en brun frø.Men om foråret, når den skal til at lave nye små frøer, så skifter mange af han-frøerne farve til blå. Det synes mange hun-frøer nemlig er toplækkert.Hunnerne lægger 500-3000 æg i en slimet »ægklump«. Efter noget tid bliver æggene til haletudser med gæller, der betyder, at de kan trække vejret under vand.Over nogle uger får haletudsen ben, halen forsvinder og den får lunger, så den skal op og trække vejret i luft. Haletudsen forvandler sig til en frø.FOLK SKÆNDES OM FRØ OG SALAMANDERLige nu er en masse mennesker oppe at skændes om et natur-område, der hedder Amager Fælled, som ligger i København.Og noget af det, de skændes om, er spidssnudede frøer og store vandsalamandere.Det er to af Danmarks paddearter, og de er fredede.Derfor må man ikke slå dyrene ihjel, og man skal også passe på de områder, de bor i.Men nogle gange kan der alligevel godt blive givet tilladelse til at bygge i områder, hvor der lever fredede arter.Gammel aftaleSkænderiet handler om, at det gennem 20 år har været planlagt at bygge boliger på et område af Amager Fælled, hvor der blandt andet lever spidssnudet frø og stor vandsalamander.Det har på den ene side fået en masse mennesker til at blive meget vrede.Og de gør alt, hvad de kan for at stoppe byggeriet.Brug for boligerPå den anden side er der nogle mennesker, der siger: Vi har brug for flere boliger i København, og det er kun en lille bid af natur-området, der skal bygges på.Overborgmester i København, Frank Jensen, har blandt andet sagt: »Der er en kreds, for hvem tudser og padder betyder mere end mennesker, men sådan er det altså ikke for mig.« I sidste ende bliver det politikerne i København, der skal beslutte, om byggeriet på Amager Fælled bliver til noget - og hvad der så skal ske med frøerne og salamanderne, som bor der lige nu.chhi@kidsnews.dk Fakta: VIDEN OM SPIDSSNUDET FRØDansk navn Spidssnudet frø Engelsk navn Moor frog Videnskabeligt navn Rana arvalis Udbredelse/levested Næsten hele Danmark.Helst i vandhuller, der er omgivet af enge, moser og græsmarker.Længde 3,5-7,5 centimeter Levealder Op til 9-10 år Fjender Voksne tages blandt andet af snog, hugorm, pindsvin, grævling, rotter, musvåge, fiskehejre og rovfisk.Føde Edderkopper, biller, fluer, myg og sommerfugle. HI gamle dage var der meget overtro knyttet til tudser og frøer. Nogle troede, at man fik vorter, hvis man rørte ved tudser. Og nogle troede, at man kunne kurere svamp i munden ved først at bide hovedet eller låret af en frø og derefter ånde ind i patientens mund. I Thy i Nordvestjylland havde hvert sogn sin »frøbider«, der blev tilkaldt, når nogen fik en slags svamp i munden.Gæster? Uha, nej tak. De bygger og f ylder b are.VIDSTE DU..... at når den spidssnudede frø kvækker, lyder det som luftbobler, der stiger op fra en flaske under vand.GÆT ETDYRHvor mange padde-arter findes i Danmark?.

Kommunalvalg. SF's spidskandidat til kommunalvalget i København, Sisse Marie Welling, har en vision om, at det sidste øde havneområde, Refshaleøen, skal være en bilfri cykelbydel. Men hun ankommer til interviewet mellem de forfaldne industribygninger i... bil.Det griner hun også selv af og skynder sig at understrege, at det altså er en elbil, og at man som valgkampramt politiker er nødt til at have en masse udstyr med.»Københavnernes foretrukne transportmiddel er cyklen, så det tager vi udgangspunkt i. Vi har meget forurening og trængsel, så det handler om at få færre biler og ikke flere«, siger hun og peger over på den anden side af havnen, hvor bydelen Nordhavn bygges.»Derovre er der en parkeringsplads for hver eneste bolig. Det er en forkert måde at bygge på«. I den bidende novemberblæst er den konservative spidskandidat, Jakob Næsager, også dukket op i bil, og der går ikke mange minutter, før han kommer med en helt anden forestilling om fremtiden for øen med en fortid som hjemsted for nationens store skibsværft B&amp;W. Han finder en cykelbydel helt forkert.»Jeg synes ikke, vi skal diktere, om københavnerne skal have bil eller ej. De, der har behov for at få familien til at hænge sammen ved at have bil, skal have lov«, siger Jakob Næsager.Sisse Marie Welling, jeres forslag om en cykelbydel på Refshaleøen strider vel også med ideen om en blandet by - for det bliver vel bare en bydel for hipstere med christianiacykler? »Nej, det bliver både for folk med høj og lav indkomst, som gerne vil bo, hvor der ikke er biler. Og man kan lave ladestandere ved indkørslen til bydelen til de udmærkede delebiler, der findes, så man kan køre rundt i elbiler og få dækket den slags behov. Men det der med, at hver lejlighed skal have en bil, hører fortiden til.Vi må prioritere, og for os er det vigtigst, at man kan gå eller cykle«.Fire helt nye specialskolerFor Jakob Næsager og Konservative er håbet, at Refshaleøen ud over boliger skal være hjemsted for 4 såkaldte profilskoler.Han peger på, at København får behov for 14 nye skoler de næste 12 år for at følge med befolkningsudviklingen, »og det er der simpelthen ikke grunde nok til ude omkring i byen«. »Men man kan samle 4 skoler på Refshaleøen i en klynge med en international profil, hvor den ene måske kan være engelsksproget og den anden en fodboldskole.Det skal være skoler for elever fra 3. klasse og opefter, hvor børn i de mindre klasser går på lokale distriktsskoler ude omkring i byen«. Med til Jakob Næsagers drøm hører et stort anlæg til idræt med en tilhørende Team Danmark-idrætsby, som sportsfolkene kan bruge om eftermiddagen. Den skal være til rådighed for de nye skoler om dagen og for foreningerne om aftenen.»Refshaleøen skal være noget for andre end dem, der skal bo her«, fastslår den konservative politiker.Lige det projekt kan Sisse Marie Welling til gengæld ikke stemme for: »Det er vigtigt, at folk kan vælge den lokale folkeskole og ikke skal pendle på kryds og tværs for at bringe og hente børnene.Det vil kun være med til at skabe mere trafik og gøre hverdagen sværere«. Jakob Næsager peger på, at der er andre profilskoler, som kan tilvælges af børn fra hele kommunen, så som Sankt Annæ Gymnasium, der har fokus på musik.Kan det fungere, kan det også fungere med flere profilskoler.»Desuden kan sådan en klynge med 4 profilskoler skabe et spændende fælles læringsmiljø«, understreger han. Sisse Marie Welling er klar over, at det kræver gode trafikforhold at udvikle en ny bydel på Refshaleøen, men fastslår, at det ikke bliver med SF's stemmer, at der bygges en havnetunnel fra Nordhavn over Refshaleøen og videre under Amager til Sjællandsbroen og motorvejen.»En havnetunnel koster 20 milliarder kroner og giver mere biltrafik på Amager og ikke mindre trafik i indre by. I stedet burde man gå i gang i morgen med at bygge en metro hertil og så sige til folk, at de må bruge cyklen, hvis de vil bo på Refshaleøen«. Jakob Næsager forsvarer havnetunnelplanerne - som stadig kun er på tegnebordet - med næb og kløer.»Når vi bliver flere i trafikken, vil de forskellige trafikformer kannibalisere på hinanden over jorden. Men havnetunnelen skal gå under jorden hele vejen, så den ikke ødelægger Amager«.flemming.christiansen@pol.dk 

Det er nok skudt lidt længere ud i fremtiden,« sagde Venstres spidskandidat, Cecilia Lonning-Skovgaard, med en slet skjult underdrivelse, da partierne på Københavns Rådhus i går morges havde forhandlet deres borgmesterposter på plads. Tidligere havde hun nemlig sagt, at Venstre ville satse på at vinde overborgmesterposten i 2021. Men med valgresultatet, som tirsdag malede København endnu mere rød-grønt end tidligere, er en borgerlig magtovertagelse forsvundet så langt ud i horisonten, at ingen længere kan få øje på den.Tilsammen tegner de rød-grønne partier, Socialdemokratiet, SF, Enhedslisten, de Radikale og Alternativet, sig nu for næsten tre fjerdedele af stemmerne i København. Og den borgerlige fløj røg tilbage på blot en enkelt borgmesterpost ud af syv, da Dansk Folkepartis Carl Christian Ebbesen mistede sin til Alternativet. Med Alternativets 10,5 procent af stemmerne og det enorme fokus, der i valgkampen har været på miljø og klima, trafik og økologi, må valget i København først og fremmest ses som en massiv grøn politisk bølge, der er skyllet ind over hovedstaden. Og det kan ikke undgå at sætte sit præg de næste fire år.Ser man på resultaterne i de enkelte københavnske bydele, er det tydeligt, at den politiske komet Alternativet har fået god hjælp af en veluddannet »kreativ klasse« i kvarterer med dyre lejligheder, som har stemt massivt på venstrefløjen og ikke mindst Alternativet. Flere end 31.000 københavnere stemte på Uffe Elbæks parti, og på dele af Østerbro, Vesterbro og Indre By fik Alternativet over 15 procent, mens partiet ikke vandt den store tilslutning i kvarterer med mange klassiske arbejdervælgere og personer på overførselsindkomster på Amager og i Nordvest.Alternativets spidskandidat, Niko Grünfeld, bliver ny kultur-og fritidsborgmester, en post, hvor han vil kunne sætte et solidt værdipolitisk præg. Trods de seneste dages uro i ledelsen om darkrooms og billeder af penisser i slap tilstand valgte mange københavnere at støtte det nye parti. Som den kommende borgmester sagde tirsdag aften: »Wow, københavnerne vil virkelig noget nyt i politik.« For Frank Jensen (S), som var tydeligt lettet, da resultatet forelå, må valget betegnes som en sejr trods en tilbagegang på 0,2 procent. Det lykkedes ikke blot Frank Jensen at holde sammen på sit flertal, Socialdemokratiet fik også borgmesterposten på det vigtige område for børn og unge. S er fortsat det ubestridt største parti i Borgerrepræsentationen med knap ni procentpoint ned til nummer to, Enhedslisten.Samtidig har Frank Jensen afværget et truende såkaldt »grønt flertal« bestående af Enhedslisten, de Radikale, Alternativet og SF, som ville kunne blokere for større byggeprojekter og trafikinvesteringer i København. Det oprindelige flertal for byggeriet af 2.500 omstridte nye boliger på Amager Fælled er intakt med den borgerlige fløj. Men om Frank Jensen tør trumfe byggeriet igennem med den oprindelige placering, når en undersøgelse af en alternativ grund for den nye bydel er færdig i begyndelsen af det nye år, er højst tvivlsomt.Dansk Folkeparti, som mistede sin borgmesterpost, har især tabt stemmer i de områder af København, hvor man i de seneste årtier har gnavet sig ind på Socialdemokratiets traditionelle vælgerbase - gamle arbejderkvarterer på Amager, i Brønshøj og Vanløse. For Venstre, som inden valget skiftede spidskandidat for at få en mere markant borgerlig-liberal profil end Pia Allerslev, har tilbagegangen vist, at det ikke var nogen oplagt opskrift på succes.Danmarks statsministerparti har nu under otte procent af stemmerne i landets hovedstad.Ud over at en »genrejsning af den borgerlig fløj i København«, som Lonning-Skovgaard tidligere har bebudet, er udskudt på ubestemt tid, kan hun formentlig se frem til en svær periode i samarbejdet med Frank Jensen, som hun i løbet af valgkampen har haft alvorlige sammenstød med omkring byggeriet af en ny bydel i Ørestaden.Hvis den borgerligt-liberale fløj for et øjeblik har brug for at tænde et håb for fremtiden i København, skal det knyttes til de nye bydele, Teglholmen, Sluseholmen og Nordhavn, hvor der de senere år er bygget mange dyre lejligheder. På valgstedet Skolen i Sydhavnen fik Venstre 15,4 procent af stemmerne, og med LAs 10,1 og stemmer fra K og DF er der i hvert fald én bydel, som nærmer sig et blåt flertal.I den anden ende af farveskalaen er Nørrebro blevet malet om muligt endnu rødere. I Tingbjerg fik Enhedslisten 29,6 procent, og på valgstedet Blågårdskolen på Nørrebro fik partiet næsten hver tredje. Her tegnede partierne i rød blok sig for otte ud af ti stemmer.Flere end 31.000 københavnere stemte på Uffe Elbæks parti, og på dele af Østerbro, Vesterbro og Indre By fik Alternativet over 15 procent.Fakta: Det borgerlige KøbenhavnDe borgerlige partier har det svært i København, hvor enten Socialdemokratiet eller Enhedslisten fik flest stemmer ved alle afstemningssteder i kommunens ni valgkredse.Kortet viser, hvor i København de borgerlige partier står stærkest.
ANALYSE.
De knaldrøde Liverpool-trøjer med 8-tallet og Gerrard på ryggen var i klart overtal i går på Royal Golf Club på Amager.Nu var ' giraffen' også blandt deltagerne, da Daniel Agger samlede ind til fordel for Red Barnets kampagne Plads til alle.Steven Gerrard eller Captain Fantastic, som han også bliver kaldt, lagde vejen forbi Amager og var blot en af mange tidligere holdkammerater, der via sin tilstedeværelse bidrog til indsamlingen.Glen Johnson, Pepe Reina, Jerzy Dudek og John Arne Riise var andre, der bidrog.Flere end 5000 var mødt frem til Agger for Charity, en stor indsamling til fordel for udsatte børn i de to kommuner på Vestegnen, hvor Daniel Agger har haft sine rødder - i Hvidovre og Brøndby.Bedre til fodboldMan fornærmer ikke Steven Gerrard ved at sige, at han er en langt dygtigere fodboldspiller end golfspiller. Steven Gerrards hold sluttede således på næstsidstepladsen blandt de 21. hold, som Daniel Agger havde samlet. Faktisk var det kun Kevin Magnussens team, der var dårligere på de 18 huller.Undervejs på rundturen på Amager fik Liverpools tidligere anfører (Steven Gerrard) og viceanfører (Daniel Agger) også lejlighed til en lille sludder på hul 15, hvor Gerrard måtte vente, mens hans tidligere holdkammerat blev færdig.Steven Gerrard havde i perioder flere end hundrede Liverpool-fans med rundt, mens hans spillede de 18 huller.- Jeg er rigtig godt tilfreds med arrangementet. Jeg har allerede fået mange positive tilkendegivelser og er glad for, så mange lagde vejen forbi og fik en oplevelse, siger Daniel Agger, der blev omringet af ivrige autografjægere, efter han afsluttede på 18. hul.Den tidligere Liverpoolprofil gav sig også rigtig god tid til at skrive autografer til alle de fremmødte. De små drenge og de store mænd i Liverpool-trøjer fik, hvad de kom efter.Alle fik dog ikke Steven Gerrards signatur. For så kunne han have skrevet autografer det meste af aftenen.Overskud til at hjælpeFor Daniel Agger er det vigtigste, at de midler, som han har samlet ind, kommer til at gavne børn, der har brug for hjælp.- Jeg er nu i en position, hvor jeg har overskud og pligt til at give hjælpen videre.Mange har brug for hjælp, og jeg er glad for det bidrag, jeg kan yde, siger Daniel Agger.Lørdag havde Daniel Agger helt naturligt ikke det fulde overblik over, hvor stort et beløb, der blev samlet ind. Det har han ikke, fordi der lørdag aften blev holdt en stor gallafest, hvor mange genstande og fodbold-rekvisitter blev solgt på auktion blandt de fremmødte 350 gæster.- Nu glæder jeg mig til at følge projektet videre, når børn og unge skal motiveres til at dyrke sport som en del af projektet Plads til alle. Jeg vil komme ud at se, hvordan det går med projektet, siger Daniel Agger.Måske en gentagelseDen professionelle golfspiller Lucas Bjerregaard var på det vindende hold, mens Anders Hansen, der er gået på pension som professionel, snuppede andenpladsen med sit hold.Daniel Aggers tidligere holdkammerat, backen Glen Johnson, viste sig som en særdeles habil golfspiller.Hans team kom ind på tredjepladsen.I den kommende tid vil Agger evaluere indsamlingsprojektet, men på ingen måder udelukke, at der bliver en gentagelse igen i 2018.- Det er ikke på grund af mig, men udelukkende på grund af de fire-fem ildsjæle, jeg har haft til at hjælpe, vi har haft så vellykket et arrangement, fastslår han.Ekstra Bladet forsøgte at få en kommentar fra Steven Gerrard til deltagelsen i Daniel Aggers arrangement, men Captain Fantastic meddelte, at han ikke gav interview.mgw@eb.dk .Vi håber, indsamlingen ender et sted mellem 500.000 og én million kroner.Man fornærmer ikke Steven Gerrard ved at sige, at han er en langt dygtigere fodboldspiller end golfspiller
- Jeg er i en position, hvor jeg har overskud og føler, jeg har pligt til at hjælpe dem, der har mest behov, siger Daniel Agger om sin store indsamling, hvor hjælpen skal gå til børn i Hvidovre og Brøndby.
Hvor bor du?»I en helårshaveforening på Amager lige ved DR Byen«. Hvad kendetegner dit kvarter? »Det er både roligt og samtidig kaotisk med rigtigt mange børn, der løber rundt. Nogle af beboerne har vilde, tilgroede og sjove haver, og så er der haver, der er velfriserede. Her bor en god blanding af unge med børn og nogle, der har boet her i 30-40 år«. Hvilke mennesker i byen fascinerer dig? »De frivillige, som driver Venligboernes hus på Halmtorvet, Cafe Grace, for de hjemløse og Trampolinhuset. Det fascinerer mig virkelig, når folk er engagerede nok til at sætte tid af i en travl hverdag for at give noget til meningsfulde fællesskaber«. Hvor går du hen og hører musik? »Når jeg går ud, er det tit, fordi jeg selv skal ud at spille (som dj Rita Blue eller som en del af Lady Box, red.). Og ellers går jeg mere efter navnet på kunstneren og typen af arrangementet end selve spillestedet«.Hvor går du ud og spiser?»Mit yndlingssted er Fiskebaren i Kødbyen.Jeg har været med til at starte nabobaren Mesteren og Lærlingen op, så det er dejligt familiært. Der ender vi tit, når vi skal ud, og jeg er aldrig blevet skuffet.De har et lækkert råt køkken og små serveringer med meget smag. Når jeg har min søn på tre med, spiser vi på Baghaven i haveforeningen. Det er en lille restaurant, som griller meget om sommeren, og hvor man kan sidde udenfor, mens ungerne løber rundt og leger. Det er alt for stressende at have børn med ud på almindelige restauranter, hvor de skal pacificeres med en iPad for ikke at forstyrre de andre gæster. Her er der i stedet en rigtig god legeplads og et boldbur lige ved siden af, hvor man spiser«. Hvor spiser du tømmermandsmad? »Min kæreste laver som regel burgere til mig. Men ellers er det på Condesa, som er godt, hvis man kan lide stærk, lidt greasy mad. Det kunne også være hos Barburrito, som laver en god tømmermandsburrito, eller en burger fra Tommis Burger i Kødbyen«.Hvad laver du en sommerferiedag i København?»Når vejret er allerbedst, vil jeg egentlig bare gerne tulle rundt i haven. Ellers tager vi ud og sejler, for jeg er del af et tømmerflådelav, der har en flåde, som hedder Søkoen. Det kunne også være, at jeg kører knallert med min pigeknallertbande og tager ud på Flyvergrillen, til Dragør eller Refshaleøen for at drøne rundt, bade og spise god mad. Det plejer at være sjovt«. Hvor lugter byen værst - og bedst? »Den lugter bedst her i haveforeningen, når det lige har regnet eller alt springer ud. Så bliver man overvældet af planternes duft. Og så har jeg et had-kærlighedsforhold til den der søde lugt af døde dyr i Kødbyen. Jeg kan godt lide, at der stadig er produktion dernede, men lugten af dødt kød er ikke så rar om morgenen«.Hvad ville du udrette, hvis du var overborgmester for en dag?»Jeg ville rive planerne om ny bebyggelse på Amager Fælled i stykker. Og jeg ville frede de gamle bygninger på Enghavevej ved Vega og sætte budgetter af til at få dem restaureret. Der har været store borgerprotester, men projektet kører bare af sted, og det skærer mig i hjertet, når et stykke københavnerhistorie bliver jævnet med jorden«. Hvad gør dig irriteret i byen? »At man har områder, der fungerer godt, og som mange bruger, som Copenhagen Street Food på Papirøen, og at man sætter sådan et sted i idéudbud i stedet for at bruge kræfterne på at løfte steder, som trænger til det. En anden ting er, at dejlige, smukke og rå områder som Nokken, der har ligger brak i årtier, nu bliver inddraget til at skabe dyr bebyggelse, hvor det kun er de allermest ressourcestærke, der har råd til at bo. At de små åndehuller bliver lukket. Jeg ved godt, at vi skal have flere boliger, men det er vigtigt at holde fast i de små ubeboede steder, hvor der stadig er eventyr tilbage. Ligesom på Amager Fælled. Det er vigtigt, at der fortsat er så meget natur som muligt i byen«.Hvor er byen smukkest?»Over alle broerne. Uanset om man kigger ud over kanalerne eller over banelegemerne.Jeg elsker udsigten fra alle vores broer«. Hvad har København for meget af? »Joe and the Juice, Baresso og Espresso House, 7-Eleven og den slags kæder. Der kunne godt være en kvote for, hvor mange af den slags der måtte poppe op«.ibyen@pol.dk 
Rita Christina Biza lægger navn til denne søndags bagagerumssalg på PostBox ved den gamle postterminal på Tietgensgade.
Der ligger en sød lille planteforretning i Classensgade. Der er kaktusser og palmer, og jeg går ned ad trappen en lørdag formiddag og ind ad døren. Og stopper op.For mit første møde er en ældre herre, som holder enmandsfest til usandsynlig høje toner af Rihanna. Og han shiner brighter end den diamond, hun synger om. Jeg er glad, om end temmelig overrasket, mens han byder velkommen i pop og planter. Og der er mange planter i butikken, så han taler længe.Og taler og fortæller og taler. Og jeg kan ikke komme hurtigere ud af Rihanna-planteshoppen igen. Det har jeg senere fortrudt.Jeg føler mig nemlig ret nysgerrig på fremmede mennesker, jeg deler interesser med. Jeg kan ikke lade være med at tænke på, at der er mange andre mennesker, der går præcis samme vej som mig af samme grunde, og at vi nu udgør et mere eller mindre spontant opstået fællesskab. Vi bevæger os rundt om hinanden i det offentlige rum uden at støde sammen, uden at tale sammen, uden at tage os tid til hinanden.Men det er ærgerligt. For vi undgår alle de relationer, der kan opstå.Hvis vi kigger op en gang imellem og nyder vores medmennesker og sender gode vibrationer til hinanden, tror jeg, det kan give os en bedre bevidsthed over for hverandre.FOR TÆNK, AT der i Classensgade findes en plantesælger på 75+, som spiller Rihanna i butikken og elsker at snakke.Jeg er egentlig ret nysgerrig, og jeg kunne godt tænke mig at blande mig i hans liv. For vi kan begge to lide stueplanter, og vi kan begge to lide Rihanna, og det er et godt udgangspunkt for at skabe forbindelse til hinanden.Jeg lyder måske sentimental eller venstreorienteret eller bare meget naiv.Men jeg er alt det. Og jeg synes, at vi skal være endnu kærligere over for vores medmennesker og lidt mere interesserede i hinanden. Og det kan starte i det offentlige rum, hvor vi konstant bumper ind i fremmede mennesker, vi kunne dele så meget med.Måske er fællesskabet i København vigtigt nok til at begive sig ud af sin komfortzone. Jeg skal i hvert fald ud af min. Så om et par uger skal jeg til et bytte planter-arrangement på Amager Fælled. Det er noget, nogle medlemmer af Alternativet har planlagt. Jeg glæder mig. Der vil også være brunch.Og jeg tror faktisk, at det har noget med denne ældre plantesælger, som fester til Rihanna, at gøre. For det er nok mødet med ham den lørdag formiddag, der har givet mig mod på at komme ud at møde mennesker, som jeg ved, jeg har noget til fælles med, men som jeg nok ellers aldrig ville have opsøgt.Her viser stueplanteinteresser sig pludselig at være til gavn. Vi skal ud i byen og kigge andre mennesker i øjnene.Og vi skal nyde hinandens selskab.I er for resten meget velkomne til at tage med mig til plantebyt om et par uger.ibyen@pol.dk .Fakta: MikroportrætAlder og beskæftigelse: 22 år og studerer moderne kultur.Yndlings-Rihanna-sang? ' Umbrella'.Den har jeg danset meget til.Og  hvad er plantebyt på Amager Fælled? Et arrangement 7. maj på Alternativets hovedkontor, hvor man bytter spirer, stiklinger og frø. Det foregår samme dag, som Alternativet vil skabe en folkering om Amager Fælled med de københavnske naturfredningsaktivister.

Arkitektfirmaet Urban Power har ikke fået en bestillingsopgave ind på skrivebordet, og Københavns Kommune har på intet tidspunkt bedt firmaet om at komme med et bud på et nyt boligområde og bykvarter.Alligevel er det præcis, hvad Urban Power har kreeret i et forsøg på at være proaktiv og løse nogle af de problemer, København har.Resultatet er Nordhaleøen - en 550.000 kvadratmeter stor kunstig ø mellem Nordhavn og Refshaleøen, der ifølge Urban Power er den sidste brik i et sammenhængende København.»Nordhaleøen vil betyde, at vi går fra at have en by, hvor man kan bevæge sig igennem brokvartererne og Indre By og ud i havneområderne, som altid er blindgyder, til at have en by, der lige pludselig er bundet sammen i en cirkulær bevægelse, hvor man kan bevæge sig fra Nordhavn og ud på Nordhaleøen og ned til Refshaleøen og videre ud på Amager,« siger Rune Veile, partner i Urban Power.Men det stopper ikke med det, for ud over at binde byen bedre sammen, mener Urban Power, at Nordhaleøen er lidt af en problemknuser.Eksempelvis vil øen overflødiggøre den havnetunnel, som politikerne i årevis har kæmpet henholdsvis for og imod, samtidig med at øen kan bruges til at etablere den stormflodsbarriere, som Københavns Kommune i forvejen skal tage de indledende skridt til som en del af byens stormflodsplan.»Grundlæggende handler det om at skabe en synergieffekt mellem flere forskellige ting.Kommunen har talt meget om en havnetunnel, som skal forbinde byen trafikalt, og samtidig har den talt om at lave en barriere, der skal sikre byen mod en stormflod, og så tænker vi, at det er meget oplagt at begynde at tænke de her ting sammen og se det hele i et lidt større perspektiv. Der er også efterspørgsel på boliger,« siger Rune Veile.Han fortæller, at Nordhaleøen er tegnet til at kunne rumme minimum 5.000 boliger, men påpeger samtidig, at det ikke er usandsynligt, at det i stedet kunne ende med i omegnen af 7.000-8.000 nye boliger. Et faktum, som potentielt kan løse en tredje københavnsk slåskamp, nemlig det omdiskuterede byggeri på Amager Fælled: »Med den her ø siger vi, at man måske slet ikke behøver at bygge på Amager Fælled, hvis man kan bygge andre steder i byen, og her er et muligt sted,« siger Rune Veile.Vision med plads til både bolig og erhvervHan fastslår, at der endnu er tale om en vision, og at de eksisterende tegninger er et første bud på Nordhaleøen. Skulle øen imidlertid blive en realitet, sådan som den er tænkt lige nu, kan københavnerne se frem til en bæredygtig bydel med plads til beboere, erhverv, cykler og metro, ligesom en landskabspark og en tilstødende lagune med front mod København indgår i planerne.Hvor realistisk er det? »Det er et meget realistisk bud, for det er helt normalt for København at lave opfyld - se bare på områder som Nordhavn og Refshaleøen.Samtidig behøver man ikke at etablere havnetunnelen,« siger Rune Veile.Har I noget estimat for, hvad Nordhaleøen vil koste? »Nej, det har vi ikke, men businesscasen i ideen er, at man lægger flere ting sammen, som er med til at betale øen. Dels er der jord fra metrobyggeriet, dels er der en stormflodsbarriere, som kommunen alligevel kalkulerer med skal bygges, og så kan man også sælge byggeretter i området,« siger han. På Københavna Rådhus byder teknik-og miljøborgmester Morten Kabell (EL) bidraget velkomment.Han og Enhedslisten er imod en havnetunnel: »Et projekt som Nordhaleøen virker som en spændende og konstruktiv måde at håndtere fremtidige stormfloder på. Vi kan endnu ikke sige noget konkret om, hvordan udformningen af vores stormflodssikring vil blive, eller hvad den eventuelt sekundært kan bruges til ud over at beskytte byen. Hvis en boligø kan være med til at fjerne de andre partiers behov for en havnetunnel, viser det jo bare, at arkitektfirmaet er mere fremsynet end et flertal i Borgerrepræsentationen. Det kan jeg kun bakke op om,« siger borgmesteren i et skriftligt svar til Berlingske.perd@berlingske.dk 
Arkitektfirma foreslår en ny problemknusende bydel mellem Nordhavn og Refshaleøen i stedet for den havnetunnel, som endnu ikke er endeligt vedtaget.
Historien om Amager Fælled er egentlig en klassisk fortælling.Det er et drama mellem kontraster.Mellem by og natur. Mellem politikernes og folkets magt. Det er fortællingen om den lille spidssnudede frø, der tilsyneladende har sejret over de store byggekraner.Hvis vi stopper op og træder et skridt tilbage, giver fortællingen om Amager Fælled på et overordnet plan også anledning til en diskussion af, hvordan vi bør planlægge fremtidens byer i forhold til naturen - også andre steder end i Ørestad.Jeg mener, at vores tendens til at stille byen og naturen over for hinanden som modsætninger er for forenklet og samtidig farlig for vores byers fremtid.Der er behov for et nyt syn på forholdet mellem by og natur.Hvis vi ser på byen som fænomen i et globalt perspektiv, så er klimaforandringerne en af de største udfordringer, vores byer står over for. 2017 har budt på utallige eksempler på, at klimaforandringerne ikke kun er hypotetiske prognoser. Byerne skal derfor både kunne tilpasse sig de ændrede klimaforhold, og samtidig skal vi planlægge byerne på en måde, så vi ikke skaber yderligere klimaforandringer.Et nyt syn på forholdet mellem by og natur handler ikke kun om, at vi skal stræbe efter at gøre naturen til en del af byen. Det handler om at forstå, at byen allerede er en del af naturen, og at vi derfor skal arbejde aktivt med naturens processer i byudvikling. Det kan muligvis lyde som en leg med ord, men der er en verden til forskel på de to perspektiver.DET FØRSTE PERSPEKTIV ender ofte med såkaldt greenwashing af byen, hvorimod det andet perspektiv - at byen allerede er en del af naturen - er meget bredere. Det andet perspektiv indeholder også alt det grønne, men derudover andre aspekter som f. eks. vandets naturlige kredsløb i byen, geologi, genbrug af byggematerialer og et godt mikroklima, der både fremmer biodiversitet og menneskebyliv.Hvis vi skal tilpasse vores byer til fremtidens ændrede klima, mener jeg, at det er altafgørende, at vi begynder at se på vores byer som allerede værende en del af naturens processer.' En by er et landskab formet af mennesker.' Sådan starter Erik Kjersgaard første bind af ' Københavns Historie'.Dette udsagn gør i sin enkelhed op med modsætningsforhold mellem by og natur og kan derfor læses som et syn på byen, der forener ideen om det menneskeskabte med det naturskabte.Hvis vi tager København som eksempel, så var middelalderens huse bygget af mursten lavet af ler, der var hentet direkte fra byens baghaver.Hovedgaderne var belagt med strandsten hentet ved kysten.København var altså dengang en meget lokal omformning af landskabet.Senere blev byens gader belagt med granit hentet fra stenbrud på Bornholm.Herved omformede København det regionale danske landskab. I dag er mange nye byrum belagt med kinesisk granit, og Københavns byudvikling omformer herved nu det globale landskab, hvilket er et forhold, vi bør være bevidste om, når vi udvikler vores byer.MENNESKER ER IKKE de eneste, der omformer landskabet. Vi ville jo aldrig sige, at en myretue eller en fuglerede ikke er en del af naturen. Hvorfor siger vi det så om byerne? Jeg mener, at den fejlagtige idé om, at vi som mennesker står uden for naturen, netop er en af hovedårsagerne til den adfærd, der har skabt klimaforandringerne.Vi bør se på vores byer som en del af det landskab, de er skabt af.Et af de mest raffinerede eksempler på menneskets omformning af landskabet er havekunsten. I vores haver formår vi netop at forene viden om naturens processer med viden omkring formgivning af rum. Fremtidens byer kan lære meget af havekunstens tilgang til omformning af landskabet, hvor vi arbejder med naturens processer i stedet for imod dem. På samme måde skal vi kunne skabe plads til naturens processer i byen. Naturligvis adskiller byen sig væsentligt fra haven ved, at de urbane processer i byen (traditioner, værdier, adfærdsmønstre) er ekstremt komplekse. Disse processer udgør også en økologi, som byen bør give plads til. Derfor skal vi arbejde med et åbent formsprog i både den overordnede byplanlægning, men også i byrumsdesign, der tillader forandringer over tid.Hvis vi for alvor begynder at se byen som et omformet landskab, vil vi både kunne passe på naturen og imødekomme de udfordringer, som fremtidens byer står over for.I nogle tilfælde vil det være den rigtige beslutning ikke at bygge, som man har valgt på Amager Fælled - og i andre tilfælde vil man kunne bygge i dialog med landskabet og naturen.Vi ville jo aldrig sige, at en myretue eller en fuglerede ikke er en del af naturen. Hvorfor siger vi det så om byerne?.
BYUDVIKLING En by er et omformet landskab. Når vi indser det, kan vi både passe på naturen og løse byens fremtidens udfordringer.
Hvor bor du? Jeg er lige flyttet ind i en kolonihave på Amager. Det er virkelig fantastisk. Jeg har boet på Jagtvej i mange år før det, så det er en dejlig forandring.I mange år har det været en drøm for mig at finde en kolonihave, så jeg føler mig virkelig heldig.Hvad kendetegner dit kvarter? Det er en lille, grøn oase, hvor det føles, som om man er ude på landet, selv om haveforeningen kun ligger et kvarter fra byen. Det er virkelig dejligt, og der er et stærkt nabofællesskab herude.Hvor går du i teateret? Jeg er tit i Skuespilhuset, der har et fantastisk udvalg af forestillinger. Jeg synes også, at Republique på Østerbro er et virkelig fedt sted. De har mange internationale gæstespil og altid et spændende program. Sort/Hvid i Kødbyen er også fantastisk.Har du et stamsted? Assistens Kirkegård betyder meget for mig. Der er mange minder knyttet til det sted, og det er en smuk oase lige midt i byen. Jeg går virkelig meget i biografen, så jeg kommer også absurd tit i Grand Teatret og Empire Bio. De har et godt og varieret udvalg af film og god stemning. Jeg er også begyndt at vinterbade, så det seneste halve år er jeg kommet meget i badeklubben Helgoland på Amager.Hvilken årstid i byen? Helt sikkert det sene forår. Hvor man kan mærke, at folk kommer ud af deres små huler og interagerer med hinanden.Så bliver København virkelig levende.Der sker også en masse på kunst-og kulturscenen i de måneder, så det hele liver bare op.Hvad ville du vise udenlandske gæster? Jeg ville helt klart vise dem Nørrebro.Starte ved søerne og så gå hele vejen op gennem Assistens Kirkegård og spise på Oysters and Grill i Sjællandsgade.Jeg ville også tage dem med en tur over den nye cykelbro og over til Papirøen.Til slut skulle vi se Nokken på Islands Brygge, Christiania og selvfølgelig Amager Strand, hvor jeg er vokset op.Hvor i København dufter der bedst? Jeg elsker den kvalmende søde duft af vafler og softice i Nyhavn.Du er ofte i udlandet for at arbejde som skuespiller.Hvad savner du mest ved København, når du er væk? Ud over at jeg selvfølgelig savner mine venner, når jeg er væk, så savner jeg roen ved København. Den der afslappethed, som jeg synes, byen har. Og så det, at man kan cykle overalt! Man kommer så let og hurtigt fra det ene sted til det andet, det er skønt. Og så savner jeg faktisk også luften. Man kan fornemme, at man er tæt på vand og hav. Men jeg har så også lige været en del steder, hvor luften virkelig har været forurenet.Både i Katmandu i Nepal og i Beograd, hvor jeg lige har besøgt familie. I Serbien må man seriøst ryge overalt.Der skal man virkelig lede efter et sted, hvor der ikke må ryges. Og det er sgu alligevel meget fedt, at der er tænkt over det her i København.Hvad irriterer dig i København? Metrobyggeriet. Det er så overdrevet, så lang tid det byggeri tager. Hele Kongens Nytorv har jo været lukket i årevis.Jeg kan slet ikke huske, hvordan det ser ud uden metrobyggeriet. Og så kan byens meget aggressive cyklister godt irritere mig.Hvis du fik en stor pose penge, som du kunne bruge til at ændre noget i byen, hvad skulle det så være? Mere grønt, mere grønt, mere grønt! Jeg ville anlægge mange flere parker i byen, hvis jeg var borgmester.Hvad er det værste sted i København? Gothersgade en sen fredag nat, helt klart.Hvad synes du, København mangler? Restauranter, der holder køkkenet åbent til senere end klokken 21-22 stykker.Det er blevet lidt bedre, men det er ret irriterende, at det er så svært at finde noget at spise på en restaurant, når klokken har passeret 21.Hvis du havde en stor bulldozer, hvad ville du så fjerne i København? Så ville jeg bulldoze den der Scientologykirke i Jernbanegade. Jeg bliver altid ret creeped out, når jeg går forbi og kan kigge ind til det der åbne og kunstigt iscenesatte kontor, som bare står klar til den afdøde L. Ron Hubbard.ibyen@pol.dk 
min by danica curcic Skuespiller Danica Curcic elsker Papirøen og ville fylde byen med flere grønne parker, hvis hun var borgmester. Og metrobyggeriet måtte gerne speede op og byens aggressive cyklister trække vejret dybt. Søndag læser hun op fra ' Syv fantastiske fortællinger' på Karen Blixen Museet.
Jeg er lige flyttet. Fra hus med havestue, tre kælderrum og ekstra værelser til lejlighed på 5. sal uden elevator. Spørg lige, om man får skrabet noget habengut sammen på 14 år. Det tror jeg nok, at man gør. Aldrig har jeg ryddet så meget op, smidt så meget ud, solgt og givet så mange ting væk og alligevel havde der hobet sig 91 flyttekasser op i stuen. Det er mange.Så i forrige uge, kl. 8 en drønkold januar-morgen, stod der fem friske flyttemænd uden for døren på Amager. De gik bare i gang.Søde og dygtige og helt vildt effektive.Seks timer senere kørte flyttelæsset de to kilometer fra den ene ende af Amagerbrogade til lejligheden i den anden ende, og herefter blev hele molevitten kørt op på 5. sal med en lift, hvor flyttemændene baksede det hele på plads i lejligheden.I fem timer stod der to mand neden for ved liften og læssede på og tre mand oppe på tagterrassen og hev ind fra liften og bar ind i lejligheden.I fem stive timer. På en kold januardag i 3 graders varme og chillfaktor -5.Respekt.Vi hentede pizza og cola, og der blev holdt en enkelt pause, hvor de fem mænd pustede ud og fik slukket tørsten og stillet sulten. De fire var relativt unge, og så var der Flemming.Han var sjakbajsen; ham den stille og rolige, der ikke hidsede sig op over noget - heller ikke da to af de unge flyttemænd pludselig proklamerede, at nu skred de for de skulle til en 20 års fødselsdag i Kastrup. Så var de kun tre flyttemænd i to timer, indtil der stødte to nye til i et par timer.Flemming sagde ikke et ord, da de skred, han blev bare ved med at hive møbler og kasser ud af flyttebilen og smide dem op på liften.Jeg spurgte ham, om han ikke skulle have fat i nogle nye, og om det ville tage endnu længere tid, og at de da ikke kunne arbejde mere end 12 timer på en dag.Flemming kiggede bare på mig og sagde med venlig stemme, at sådan er det at være flyttemand, folk er ikke stabile, det at være flyttemand er ofte et ekstra-job eller for folk, der har mange andre jern i ilden, så man ved aldrig hvem der dukker op til en opgave. Det ville jeg aldrig kunne holde ud, sagde jeg. Det må da være skide irriterende ikke at vide, om et job tager fire eller otte timer, eller om I er tre eller fem, der møder ind.Flemming trak bare på skuldrene og sagde, at et job er et job, og det skal bare gøres færdigt ligegyldigt hvor lang tid det tager. Det er jo det kunderne betaler for.Hold da op, tænkte jeg - det er da en attitude, der vil noget. Jeg tror ikke, jeg havde kunnet være så venlig og overskudsagtig, hvis jeg havde båret rundt på flyttegods og stået uden for i kulden i 10 timer.Flemming måtte være Danmarks sejeste flyttemænd, og jeg spurgte ham, hvor længe han havde været i branchen, og gik ud fra, at han havde været flyttemand hele livet.I tre år, svarede Flemming. Tre år, det er jo ingenting. »Hvad lavede du før?«, spurgte jeg. »Jeg var slagteriarbejder i 24 år på Danish Crown i Næstved, så blev jeg fyret.« »Jamen hvor bor du så?« »Uden for Næstved,« svarede Flemming. »Så du kører til Amager hver dag fra Næstved, hvorfor har du ikke fundet et job tættere på dit hjem?« spurgte jeg. »Der er ingen slagterier i nærheden mere, alt er flyttet ud af landet eller til Jylland og det er altså ikke særlig nemt for en mand på 55 år at få et job, når man ikke har en uddannelse, så jeg måtte tage hvad jeg kunne få, og det var at være flyttemand på Amager. Det bliver jeg ved med, så længe jeg kan holde til det.« Ugen efter buldrede det løs i alle medier med sørgelige historier om de stakkels københavnere, hvis job flytter til provinsen. Jeg kan godt forstå, at det er hårdt at få at vide, at man skal flytte med eller mister sit job. Men jeg synes faktisk også Flemming fortjener en plads på forsiden og et kæmpe klap på skulderen.Jeg synes faktisk også Flemming fortjener en plads på forsiden og et kæmpe klap på skulderen.
Hvem er det mest synd for? Flemming Flyttemand eller Karina fra Styrelsen for Undervisning og Kvalitet? Flemming flyttemands historie ser vi aldrig i News, men den er mindst lige så interessant.
Her udføres godt håndværk til rimelige priser. Sådan stod der på et skilt, der hvor Frank Slemming i sin tid var i lære som tømrer. Det vidner om en tid, hvor der blev kommunikeret mere enkelt og ligefremt end i dag. Men også om en kvalitetsbevidsthed, som ifølge Frank Slemming er gået fløjten for alt for mange nye byggeprojekters vedkommende.Han fremførte synspunktet i et læserbrev i Weekendavisen i forrige uge, og i sidste uge bakkede flere andre læsere op om synspunktet.Frank Slemming fremhæver især, at en del nutidige bygherrer og entreprenører synes at have glemt den forståelse for betydningen af luft, lys og afstand til trafik, man førhen gjorde sig umage med at tænke ind i nybyggeri her i Danmark: »Der bliver bygget så intenst i København i disse år, og byggeprocesserne skal gå så hurtigt, at myndighederne slækker på kravene og entreprenørerne på kvaliteten. Der bliver bygget for tæt, og man tager i for mange tilfælde ikke hensyn til de menneskelige behov for udendørs områder mellem blokkene og naturligt lysindfald gennem vinduerne,« siger Frank Slemming.Forskellige byggehøjder»F. eks. ser man mange moderne bygninger, hvor de nederste lejligheder er lukket inde i skyggerne fra de øverste etager. Det kan du se, når du går forbi nogle af nybyggerierne på Islands Brygge og Amager Strand. Det er naturligvis ikke det hele, der er dårligt, men der ligger dyre lejligheder, hvor man ikke har tænkt noget så basalt ind, som at de nederste etager også skal have naturligt lys udefra. Noget, man kunne have løst uden de store meromkostninger ved eksempelvis at bygge i forskellige højder,« siger Frank Slemming.I centralt beliggende, ældre byggerier i København og andre større danske byer er det så godt som altid sådan, at lejlighederne til beboelse først starter på første etage. I stueetagen er der butikker og erhverv. P. t. er presset på København dog så stort, og efterspørgslen på de efterhånden nærmest uvurderlige kvadratmeter så voldsom, at man har taget nye indgangsvinkler til udnyttelse af ejendomme i brug.Det betyder blandt andet, at det i dag er almindeligt at bygge lejligheder til beboelse helt ned i stueetagen.Byggeri i gadeplanDet mener Frank Slemming ikke nødvendigvis, der er noget galt med i sig selv - problemet opstår først, når man gør det lige op til en vej, hvor tæt trafik suser forbi vinduerne. Og det er der mange eksempler på, understreger han: »I dag bygger man uden blusel helt ned til gadeplan i nogle af de mest trafikerede kryds i København, sådan så gulvet hos dem, der bor i stueetagen, nærmest er på højde med asfalten.Et eksempel på det kan man se på hjørnet af Amager Fælledvej og Amager Boulevard.Her mener jeg, at myndighederne burde stille krav om, at det gør man ikke, og entreprenørerne burde holde deres standarder for høje til den slags løsninger.« Til den konstatering, at der trods alt er mange, der gerne vil købe de lejligheder, Frank Slemming bedømmer som værende under niveau, siger han: »Vi bør bestræbe os på at hæve kvaliteten af det, der omgiver os. De her ejendomme skal stå i flere hundrede år og er en del af en arv, vi giver videre til vores børn og børnebørn. Som køber af en lejlighed, der ligger i et attraktivt postnummer, men på andre måder ikke er lige det, man drømmer om, tænker man nok i mange tilfælde, at ' om et år kan jeg sælge den og tjene en million'. Men det skal ikke kun være udsigten til kortsigtede, økonomiske gevinster, der driver os. Det gælder også entreprenørerne, som burde tænke i, hvordan de kunne hæve kvaliteten af det helt almindelige byggeri, frem for at spekulere i, hvordan de kan gøre det fem pct. ringere for at spare.«.Fakta: BLÅ BOG Frank SlemmingSelvstændig bygningsingeniør med virksomheden Frank Slemming Byggerådgivning.Alder: 67 år.Karriere: Udlært som tømrersvend fra Holstebro Tekniske Skole i 1976. I 1981 akademiingeniør fra Danmarks Ingeniørakademi Lyngby. 2008 master i bygherrerådgivning og værdidesign, Aarhus Arkitektskole.Ansat hos Rambøll 2002-2013 og før da, fra 1995 til 2002, hos Lemming &amp; Eriksson Rådgivende Ingeniører.1983-1995 Wissenberg Rådgivende Ingeniører 1981-1983 Malmstrøm Rådgivende Ingeniører og fra 2013 selvstændig med firmaet Frank Slemming Byggerådgivning.Privat: Frank Slemming bor i Ørestad i København sammen med sin kone. Parret har fem sammenbragte børn. Han bruger blandt andet sin fritid på et ombygningsprojekt i familiens sommerhus i Gilleleje, og han følger med i samfundsdebatten samt i kunst og kultur.
Det spørgsmål vil bygningsingeniør Frank Slemming have svar på fra både bygherrer, entreprenører og myndighederne i København, hvor noget af det nye byggeri ifølge ham er ' moderne slum'.
En frisk start. Igen.Tre års nedtur for Esbjerg kulminerede med den direkte nedrykning fra Superligaen i sidste sæson.Det var konsekvensen af gentagne trænerfyringer, ledelsesrokader og tvivlsomme spillerkøb.Esbjerg var gået fra Europa Leagues knockoutspil til at være en kaosplaget klub i bunden af Superligaen.Flere gange havde den vestjyske klub ellers forsøgt at lade nye vinde blæse ind, men genstarterne fejlede.Hvad Niels Frederiksen, Jonas Dal, Colin Todd og Lars ' Lungi' Sørensen - samt et par kortvarige trænervikarer - ikke magtede, skal hollænderen John Lammers nu klare: At leve op til selvforståelsen ved at skabe kontinuerligt gode resultater med spillerne hos de femdobbelte danmarksmestre.Træneren er valgt af klubbens hollandske kejser, sportsdirektør Ted van Leeuwen. Bestyrelsen har lagt alle æggene i hans kurv, og det er ham, der har fundet klubbens nye trænerteam og skrevet kontrakt med seks udlændinge.Lysten er tilbageSommerens udskiftning har givet ny energi inden torsdagens sæsonstart i 1. division, hvor Esbjerg møder Fredericia.Det siger venstrebacken Jesper Lauridsen.»Det er ekstremt spændende med den nye træner. Han spreder glæde i truppen, og det har givet stor lyst til at spille fodbold igen,« siger han og fortsætter: »Man kan allerede mærke, at kulturen har ændret sig. Når der trænes, så skal der trænes. Han kræver noget af hver enkelt spiller, selv om det bare er en simpel pasningsøvelse.Han har høje forventninger, og folk kan ikke bare stå og pille næse.« Beskrivelsen står i kontrast til den til tider opgivende indstilling, der prægede holdet i de afgørende kampe om at undgå nedrykning fra Superligaen.Nu skal klubben hurtigst muligt tilbage, slår Jesper Lauridsen fast.»Det er et klart mål. Sådan skal det være i Esbjerg. Det er lige meget, om vi rykker direkte op eller klarer det via playoffbare vi rykker op. Det har vi også holdet til,« siger backen.Forkert rækkeJournalisten Ole Bruun har fulgt Esbjerg i en lang årrække for avisen JydskeVestkysten. Fra træningsbanen og testkampe har han fået et positivt indtryk af ' det nye' Esbjerg.Men efter tilførsel af over 23 millioner kroner fornemmer han også et internt pres for at rykke op i første forsøg.»Selvforståelsen er, at man har meldt sig til den forkerte række i den her sæson. Det er langtfra givet, at man rykker op, og i så fald skal man finde nye penge igen, ligesom man har gjort denne sommer,« siger han og supplerer: »På den måde er det sort-hvidt for Esbjerg, for der er ikke råd til en sæson mere i 1. division.«.' Ringe' ikke at rykke opHos konkurrenten HB Køge er man ikke i tvivl om, at nedrykkerne Esbjerg og Viborg kommer til at sætte sig på to af de potentielt tre oprykningsgivende pladser i 1.division.»Med deres økonomi vil alt andet simpelthen være for ringe,« siger Per Rud, administrerende direktør og sportslig ansvarlig i HB Køge.»I det næste favoritlag ligger Vejle og Roskilde, mens Fredericia, Fremad Amager og os selv i HB Køge måske også kan gøre sig gældende,« vurderer Per Rud.I Esbjerg har U21-landsholdets EM-målmand Jeppe Højbjerg det fint med, at man bliver udråbt som oprykningsfavorit af konkurrenterne.»Vi skulle da gerne være en af favoritterne, og det tager vi da også gerne på os som nedrykker fra Superligaen. Men vi er ikke bedre, end vi får problemer, hvis vi ikke er der 100 procent i alle kampe,« siger Højbjerg.Ole Bruun ser et faremoment i Esbjergs nuværende setup.»Esbjerg kommer til at have mange udlændinge i startopstillingen, og vi ved stadig ikke, hvordan de reagerer, når de oplever modgang. Falder det hele så sammen igen?« spørger sportsjournalisten.sporten@sporten.dk '' Det er ekstremt spændende med den nye træner.Han spreder glæde i truppen, og det har givet stor lyst til at spille fodbold igen Jesper Lauridsen.Fakta: FAKTA OM 1. DIVISION 2017/ 20181. DIVISION BEGYNDER I DAG MED ESBJERG-FREDERICIA, MENS RÆKKENS ØVRIGE 10 HOLD SKAL I AKTION SØNDAG. BLIV KLOGERE PÅ DANMARKS NÆSTBEDSTE FODBOLDRÆKKE:? HOLD: 12 - Esbjerg, Viborg, Vendsyssel, Vejle, HB Køge, Skive, Thisted, Fremad Amager, Brabrand, Roskilde, Fredericia, Nykøbing.FORMAT: Alle hold møder hinanden tre gange. Det giver 33 kampe til hvert hold.OPRYKNINGSPLADSER: Nummer 1 rykker direkte op. Nummer 2 spiller playoffkampe mod Superligaens nummer 13. Nummer 3 spiller playoffkampe mod Superligaens nummer 12.NEDRYKNINGSPLADSER: Nummer 11 og 12 rykker direkte ned i 2.division.BOOKMAKERNES FAVORITTER: Viborg (1), Esbjerg (2), Vejle (3).FØRSTE SPILLERUNDE: Esbjerg-Fredericia (i dag kl. 18.00) Vendsyssel-Fremad Amager (resten søndag) Thisted-Viborg HB Køge-Vejle Brabrand-Roskilde Nykøbing-Skive Kilder: dbu. dk, oddschecker.com.
SÆSONSTART Efter en rædselsfuld sæson med trænerfyringer og en nedrykning skal Esbjerg spille sig op fra 1. division. Spillerne er klar til udfordringenmen kikser satsningen, kan det blive dyrt, vurderer kender.
Kim Wall døde efter en ulykke på Nautilus. Og den 30-årige svenske journalist blev efterfølgende ' begravet' af ubådsejeren, den varetægtfængslede Peter Madsen. De oplysninger tilsat et fund af en kvindetorso i går eftermiddag på Amager - ved diget omkring Amager Fælled - fik ubådsdramaet til at stige til nye højder.Kvindetorsoen, der var uden hoved, ben og arme, var i aftes ikke bekræftet som værende Kim Wall. Det er de kommende timer og dage op til retsmedicinerne at fastslå identiteten.Men alene gårsdagens oplysninger om, at Peter Madsen under det lukkede grundlovsforhør har erkendt, at den svenske kvinde døde på ubåden og siden blev smidt i Køge Bugt, var så rigeligt til at ryste en af de nærmeste til den 46-årige opfinder.Benny Egesø har tidligere i utvetydige vendinger bakket sin berømte halvbror op, ligesom han har bedyret hans uskyld, men det er slut nu.»Jeg tror aldrig, jeg vil kunne tilgive ham for det,« siger Benny Egesø og fortsætter: »Det kan godt være, at jeg kommer til at se ham i øjnene igen. Men ikke tilgive. Det er sådan, jeg har det lige nu.« »Jeg har troet på min bror og kender ham jo ikke som en potentiel morder og løgner. Men at han fortier noget så fatalt som et andet menneskes død, det er jo sygt,« siger halvbroren Benny Egesø, der i weekenden afleverede et brev til varetægtsfængslede Peter Madsen med sin støtte.»Det brev er ligegyldigt nu,« siger Benny Egesø.Københavns Politi udsendte i går en pressemeddelelse, hvor de videregav en del af den forklaring, som den 46-årige Peter Madsen - kaldet Raket-Madsen selv har givet - bl. a.under grundlovsforhøret, som var for lukkede døre.»Sigtede har til politiet og i retten forklaret, at der er sket en ulykke om bord på ubåden, som har medført Kim Walls død, og at han efterfølgende har begravet hende til søs på et ikke nærmere defineret sted i Køge Bugt. Københavns Politi kan supplerende oplyse, at sigtelsen for drab opretholdes,« fremgik det af pressemeddelelsen.Far: ' Situationen uændret'Peter Madsen, der er sigtet for drab, men varetægtsfængslet for ' uagtsomt mandrab under særligt skærpende omstændigheder', forklarede oprindeligt, at han satte Kim Wall af senere samme aften (torsdag 10.august, red.), og at han efterfølgende fik tekniske problemer med ubåden, som han uden held forsøgte at løse.Politiet har dog efterfølgende udtalt, at foreløbige tekniske undersøgelser af Nautilus indikerer, at Peter Madsen sænkede sin ubåd med vilje.Kim Walls forældre i svenske Trelleborg har siden deres datters forsvinden håbet på, at hun ville dukke op i live, men har også udtalt, at håbet svandt for hver dag, der gik, uden livstegn.Joachim Wall, far til Kim Wall, ønskede i går ikke at stille op til interview efter dele af Peter Madsens forklaring blev kendt, men sendte følgende en skriftlig kommentar til BT: »I øjeblikket er situationen uændret for os, vi er taknemmelige for den indsats og hjælp med eftersøgningen af Kim, der bliver foretaget lige nu,« lød det.Denne kommentar fulgte også før fundet af kvindetorsoen på Amager.sris@bt.dk 
INDRØMMELSE Kim Wall døde om bord på Nautilus. Peter Madsens fortielser er ' sygt', mener ubådsejerens bror.
Gandrup GlutenHvor: Gandrup Hvem: Jyder, som er trætte af madhysteri i storbyen Sponsor: Schulstad »Allergener? Spørg min bare røv,« står der på restaurantskiltene, når den lille landsby Gandrup øst for Aalborg omdannes til et sandt glutenmekka. Her kan alle, som har fået nok af tidens mange helsetråd og snak om laktoseintolerans, få fuldt afløb for deres frustrationer. Hele Bredgade fra Dagli' Brugsen til Mama Mia Pizzeria vil være spærret af og svømme i ikkeøkologiske og glutenholdige retter, ligesom der vil blive solgt helt almindelig pilsnerøl uden bundfald og toner af lakrids samt filterkaffe, som har stået i flere timer på varmepladen. Selv retter, som normalt ikke indeholder gluten, vil få det tilført i forskellige varianter. Under mottoet »vi har aldrig taget skade af sprøjtemidler« vil lokale bønder og forretningsfolk informere og sælge deres pesticideholdige specialvarer, og Kristen Poulsgaard vil som æresgæst sælge pølser og skælde ud på den venstreorienterede og godtroende københavnerelite fra sin gamle pølsevogn. For at få adgang til festivalen skal man være født vest for Storebælt og have aftjent sin værnepligt.SkamfestivalHvor: Aarhus Hvem: Voksne Skam-fans Sponsor: Politiken Mange voksne føler, at de bliver latterliggjort, bare fordi de følger med i Skam og skriver tre-fire daglige facebookopdateringer om den norske ungdomsserie.Nu får disse mennesker deres helt egen festival, hvor de kan gå rundt og sige »serr« og »dritkul« blandt ligesindede - helt uden at blive til grin. Til Skamfestivalen klæder man sig ud som sin yndlingsfigur fra Skam.Fire biograftelte viser hver sin sæson i båndsløjfe, selv om ingen ægte Skamfans naturligvis gider se fjerde sæson, som er »alt for politisk korrekt« og bare handler om »pigefnidder«. Tidligt på aftenen er der ' vors', hvor festivalgæsterne varmer op til fest, hvert køn for sig. Det er tanken, at gæsterne lever sig så meget ind i figurerne, at de primært taler i citater fra serien på fordansket norsk. For at være med til Skamfestivalen skal man være fyldt 30 år. På den måde sikrer man, at det kun er de sande fans, der kommer med.CPH BlasphemyHvor: Assistens Kirkegaard Hvem: Ytringsfrihedsforkæmpere Sponsor: Den Korte Avis Blasfemiparagraffen er afskaffet, og det giver mulighed for denne fandenivoldske festival, hvor alle religiøse tabuer kan og skal overtrædes så hyppigt som muligt. Ingen køer er hellige, og hver time vil en religiøs tekst blive brændt af på et stort bål, som koranafbrænderen John fra Nordjylland vil stå for at holde i live festivalen igennem. Mennesker, som tidligere har gemt sig under falske brugerprofiler i internettets Udkantsdanmark, vil i fuld offentlighed kunne holde blasfemiske taler. Kunstnere, som i årtier har følt sig undertrykt, uden for det gode selskab eller direkte holdt nede af straffelovens § 140 vil tegne frække og grænseoverskridende tegninger af religiøse figurer i pinlige, ofte seksuelle situationer. Der bliver i sandhed noget at grine af. Lars Hedegaard vil mellem 17.00 og 19.00 gå rundt på festivalpladsen og skabe god stemning blandt gæsterne. Der vil blive spillet norsk black metal, når mørket falder på over kirkegården.RomafestivalenHvor: Amager Fælled Hvem: Romasympatisører Sponsor: Alternativet Romafestivalen er en sympati-og støttefestival for alle de gode mennesker, som synes, at retorikken er blevet lige lovlig hård omkring vores østeuropæiske venner. På Romafestivalen kan folk komme ud af deres nørrebrolejlgheder og selv prøve, hvordan det er at være roma for en dag eller to. Der vil være balkanmusik og boder med eksotisk mad og billig slivovitz. Der vil være udfordrende flaskesamlingskonkurrencer og sjove lommetyvshows udført af ægte romaer. Her vil de nyeste varianter af tricktyverier blive prøvet af på udvalgte festivalgæster foran et veloplagt publikum, som måske også selv mister en værdigenstand eller to. Et særtræk ved Romafestivalen er fraværet af de klassiske toiletvogne. Alle kan skide, hvor de vil - deri ligger frigørelsen. Der vil heller ikke blive ryddet op efter festivalen, returflasker fraregnet, og her er placeringen på Amager Fælled central. Amager Fælled har både historisk og aktuelt været udsat for langt større overgreb, og festivalen forventes ikke at give konflikter med lokalbefolkningen.DisruptionHvor: Et tilfældigt sted i Udkantsdanmark, som først bliver offentliggjort dagen inden Hvem: Alle, der vil frem her i livet Sponsor: Festivalen støttes af satspuljemidler Under mottoet »disrupt dit liv« vil festivalen henvende sig til de allermest omstillingsparate danskere - dem, som vi ifølge eksperterne fremover skal bygge vores samfund op omkring. Alt kan ske på Disruption, en koncert er måske slet ikke en koncert, men et foredrag. Et programpunkt kan blive flyttet eller transformeret til et nyt programpunkt uden varsel.Måske bor man i telte, måske i tipier ligesom indianerne.Bestiller man en fransk hotdog, skal man være klar på at smile glad, når man får serveret en bøfsandwich.Hella Joof er altid hovednavn til Disruption, men man ved aldrig, om hun dukker op - eller hvad hun finder på af skøre og overraskende ting. Når festivalen er slut, bliver alt brændt ned, og der går syv år, før næste Disruption finder sted.ville@information.dk 
Det er højsæson for festivaler. De unge tager til Distortion, de 40-årige tager til Copenhell, # dkpol'erne tager til Bornholm, de folkelige tager til Jelling, og de elitære tager til Heartland og kulturfestivaler med underlige forkortelser. Selv om forsommeren allerede er tætpakket med festivaler, findes der store og vigtige strømninger i tiden, som endnu ikke har udmøntet sig i en festival. Tænketanken Modern Times Culture præsenterer her fem nye af slagsen.
I Glostrup, Halsnæs, Stevns og Vallensbæk ved de, hvad det handler om.Her findes ikke længere en eneste praktiserende læge, der kan eller vil tage flere, nye patienter ind. Det betyder, at alle praktiserende læger i disse fire danske byer har såkaldt ' lukket for tilgang'. De har mindst 1.600 borgere tilknyttet klinikken.Det betyder samtidig, at borgere, der flytter til de byer og skal finde en praktiserende læge, har et problem. Ligesom de borgere, der af forskellige grunde rager uklar med egen læge og vil have en ny, ikke længere kan finde alternativer tæt på.Og det betyder, at borgerne i de berørte byer vil kunne opleve længere og længere ventetider og lange udsigter til en snak med lægen, hvis lægen for at løse det stigende problem med lægemangel tager flere og flere patienter ind i klinikken.Antallet af lægeklinikker med et ' Nej tak til nye patienter'-skilt er historisk højt.Mens 38 procent af de praktiserende læger havde lukket for tilgang i 2014, er det steget til 67 procent per 31. august i år. Det viser en ny analyse fra Praktiserende Lægers Organisation, PLO.Ifølge lovgivningen har alle danskere krav på at få ikke-akut lægehjælp i dagtimerne inden for 15 kilometer fra deres bopæl - dog 5 kilometer i København, Frederiksberg og på Amager. Mange steder kan det ikke længere lade sig gøre. Regionerne sender så en læge på besøg eller sørger for transport.Det lovsikrede frie lægevalg, hvor der er mindst en anden læge i nærområdet at vælge imellem, er på vej i graven.Ifølge interesseorganisationen Danske Patienter er der tale om et »systematisk nedbrud« af det system, vi kender.Hvis du tror, at lægemangel og de følgende ' Nej til nye patienter'-skilt kun er et fænomen fra de danske yderområder, tager du fejl. Selv om de mest såkaldt »lægedækningstruede områder« fortsat er Nordjylland, det sydlige Sjælland, Lolland-Falster, Bornholm og sjællandske kommuner som Halsnæs og Kalundborg, så står flere større jyske byer og store dele af den københavnske Vestegn uden læger nok.På ganske få år har det meste af Sjælland, København, Amager, Vejle, Herning oplevet, at et stigende antal læger har lukket for tilgangen. Det viser grafikken. Det går ikke bedre, men værre. Ingen tror, det ser bedre ud om to-tre år.Manglen på læger og det øgede antal klinikker med lukket adgang har tvunget regionerne til i deres nød at oprette midlertidige såkaldte regionsklinikker eller ladet private aktører som Falck og Nordic Medicare stå for udbudsklinikker. Nødløsninger.Ikke ' familielæger', der med årene kender familiens sociale og sundhedsmæssige historik og behov for lægehjælp.Gatekeeperen ind i behandlingssystemet.Den rolle er stærkt under pres.Flere kommer på regionsklinikI 2014 var 6.200 danskere nødt til at have en læge i en regionsklinik. I år er det 85.000. Ifølge PLO selv bliver der i disse år skabt et parallelsystem med de nye klinikog ejerformer. De er ikke politisk besluttet eller ønsket. Men desperate forsøg på at sikre lægedækning.I årevis har der været debat om, hvem der har skylden for udviklingen. Der har været uddannet for få læger. De praktiserende læger selv har ikke været gode nok til at tilpasse sig en virkelighed væk fra enmandsklinikken.De nye - oftest kvindelige - praktiserende læger vil ikke nødvendigvis købe og eje en klinik på livstid. Være selvstændige erhvervsdrivende som i dag. Mange ønsker deltid. Og faglige fællesskaber.De fleste aktører i det danske sundhedsvæsen lægger dog ansvaret for udviklingen hos familielægen. I 2013 var en overenskomststrid ved at ende i strejke og opsigelse af det nummersystem, der sikrer, at de selvstændige praktiserende læger får stort set alle kunder og indtjening fra én kunde, regionen. Striden skabte ondt blod mellem familielægerne og ' systemet'.Med markant flere kroniske syge i en stadig ældre befolkning skal det nære sundhedsvæsen nu oprustes, lover skiftende ministre. Langt, langt færre borgere skal ind på de stadig mere specialiserede hospitaler. Langt mere skal klares tæt på borgeren. I de planer, der lægges lige nu, er de praktiserende læger nøglepersoner. Men uden en ny overenskomst - der skulle være indgået tidligere i år, og som giver lægerne en langt større rolle i patientrejsen i det nære sundhedsvæsen med mere støttepersonale, i større enheder og med flere opgaver - ved ingen, om PLO vil påtage sig rollen.Tålmodigheden er snart opbrugt, siger alle - undtagen lægerne selv. Men lægerne vil ikke påtage sig opgaven gratis. Derfor slås man fortsat om penge. Småpenge, siger lægerne.Ingen tør skære igennem og etablere en alternativ model med almenmedicinske kompetencer tæt på borgerne. Alle håber på lægerne og en aftale. For systemet er billigt og godt.Spørgsmålet er, hvad sundhedsministeren gør, hvis ikke overenskomsten snart indgås. Taberne i den årelange strid er borgerne. For det unikke, gode system er ved at forsvinde. Det oplever mange allerede.De ser et ' Nej tak til nye patienter'-skilt på døren.lars.i.rasmussen@pol.dk Fakta: FAKTA Familielæger lukker38 procent praktiserende læger havde i 2014 lukket for tilgang. Nu er det 67 procent, viser analyse fra Praktiserende Lægers Organisation.Region Nordjylland og Region Sjælland er mest udfordret af lægemangel og læger lukket for tilgang. De kan ikke rekruttere nye, unge læger, når de gamle stopper.Flere kommuner på den københavnske Vestegn, Amager, Bornholm, Randers, Varde, Esbjerg, Fredericia, Aabenraa og Ærø er nu også lægedækningstruede.Greve, Roskilde, Køge, Slagelse og Solrød har en høj grad af læger, der ikke kan tage nye patienter.
SUNDHEDSANALYSE Det frie lægevalg er snart fortid i så store dele af landet, at de praktiserende læger måske også snart er væk. Hvem skal så være kaptajn på patientrejsen?
Kort før solnedgang i går aftes stævnede søværnets dykkere i to gummibåde, samt en politibåd med politiets teknikere, ind ved den lille havn ved Avedøreværket.Falck var til stede på havnen med en rustvogn, efter at dykkere havde været ude at lede efter dele af Kim Walls lig i Køge Bugt hele torsdag.Politiet bekræftede i går på twitter, at der er gjort nye fund, der ' formentlig' er relateret til ubådssagen.Politiet vil dog først give yderligere oplysninger på et pressemøde klokken 10 i dag.I vandet lå også Aarhus Universitets topmoderne forskningsskib Aurora, som assisterede dykkerne i vandet.Skibet lå tæt på den gummibåd, som dykkerne hoppede i vandet fra.Drabschef var til stedeEkstra Bladets reporter var til stede ved Avedøreværket og fortæller, at politiet på et tidspunkt har åbnet rustvognens bagdør og lagt ' noget' ind i rustvognen.Det skete, mens efterforskningslederen af ubådssagen, vicepolitiinspektør Jens Møller, personligt var på stedet og overværede det.Politiets fund, som kan være ligdele, blev pakket sammen i en grøn presenning og lagt ind i vognen, som efterfølgende blev kørt til Retsmedicinsk Institut ved Rigshospitalet.Rustvogne fra Falck bruges udelukkende til transport af lig eller ligdele.Tæt på tidligere fundVed Rigshospitalet blev bagklappen til bårerummet åbnet, og Ekstra Bladet overværede at Falck-folkene tog den grønne presenning, der var spændt sammen med en strop, ud af bårerummet og bar den ind på Retsmedicinsk Institut.Ekstra Bladet forsøgte at få en kommentar fra Jens Møller til det formodede fund i går, men han besvarede ikke telefonopkald eller sms.Den 21. august blev Kim Walls torso fundet på den sydvestlige kyst af Amager cirka to kilometer syd for Kalvebodbroen. En mandlig cyklist opdagede ligdelen kl.15.42, og obduktionen viste, at kroppen var blevet parteret.Der er kun halvanden kilometer over vand fra havnen ved Avedøreværket til stedet på Amager, hvor torsoen blev fundet.Politiet og dykker-tjenesten har tidligere vurderet, at de manglende ligdele sandsynligvis kan findes i dette område.Muskelvæv på kedeldragtLige siden fundet af torsoen har politiet ledt efter hovedet, armene og benene blandt andet ved flere dykker-eftersøgninger. Peter Madsen nægter at have parteret Kim Wall, men siger, at han dumpede liget i hel stand i havet.Men under retsmødet i tirsdags, hvor Peter Madsen fik sin varetægtsfængsling forlænget i yderligere fire uger, kom det frem, at der er fundet små rester af fedt-og muskelvæv og knogler på hans kedeldragt. Beviserne modsiger Peter Madsens forklaring om, at han ikke parterede liget.Pengene strømmer ind til Kim Wall FondKim Walls familie har oprettet Kim Wall Memorial Fund, som skal støtte unge kvindelige journalister i at dække de historier, Kim Wall elskede. Historier om subkulturer, som Kim kaldte ' understrømmen af oprør.' Og donationerne strømmer ind.- I løbet af den første måned af kampagnen har Kim Wall Memorial Fund modtaget mere end 80.000 dollars (507.500 danske kroner) fra Fonden har fredag også udgivet en mindevideo om den nu afdøde unge svenske journalist. I videoen viser de, hvor Kim Wall er vokset op og fortæller om den ambitiøse unge kvindes drømme, hvis liv sluttede alt for tidligt.- Det var her, hun legede som barn, byggede træhuse, samlede sten på stranden og gik med familiens hund, fortæller Kim Walls mor i begyndelsen af videoen.Og videoen skal hjælpe med at sprede budskabet om fonden og i sidste ende støtte det, Kim kæmpede for.- Det vil hjælpe andre unge journalister fortsætte det gode arbejde i Kims ånd. Det skylder vi hende.I videoen fortæller moren også, at de i 30 år har haft en tradition om at tage et familiebillede hvert år. På væggen ved Kim Walls gamle værelse hænger alle de gamle.- Men der bliver ikke taget flere billeder. Kim kommer ikke tilbage til os.Du kan læse mere om fonden og dens arbejde på www.rememberingkimwall-.com.Kommer ikke tilbagemere end tusind mennesker, mange af dem fremmede. Vi er overvældet, forbløffet og inspireret af jeres generøsitet.Vi er virkelig taknemmelige, skriver familien i en pressemeddelelse.js@eb.dk ,jaje@eb.dk ;bbk@eb.dk Rustvogne fra Falck bruges udelukkende til transport af lig eller ligdele.Fakta: FUND OG FORKLARINGERDØDS-VIDEOER PÅ HARDDISKPolitiet har fundet en harddisk i Peter Madsens værksted med videoer af kvinder, der bliver tortureret og henrettet. Der er desuden fundet links til videoer på en computer, som politiet har konfiskeret.Peter Madsens siger, at hverken computer eller harddisk er hans ejendom, og at der var en række personer, der benyttede dem, blandt andet praktikanter.Tidligere modsatte han sig, at politiet ransagede samme computer, med henvisning til, at der lå fortrolige klausuler på den.Et vidne har forklaret, at han har set en video med afskæring af et hoved på Peter Madsens computer.Sigtede afviser, at han har set film med det indhold, og siger, at han ikke var interesseret.STIK OG PARTERINGDer er fundet et stik i brystkassen og 14 stik i underlivet på Kim Wall påført omkring dødens indtræden eller kort tid efter. Det kan ikke fastslås præcist, men der er næppe tale om timer ifølge obduktionserklæringen.Partering er foregået efter døds-tidspunktet.Peter Madsen har selv tidligere forklaret, at han dykkede ned med ubåden, efter Kim Wall var død, og hvilede et par timer, før han kastede liget over bord i hel tilstand. Kim Walls parterede torso blev senere fundet på Amager.SÆNKEDE SELV UBÅDENDa Peter Madsen kom i land, forklarede han først, at han havde sat Kim Wall af, og at ubåden var sunket efter en fejl på ballast-tanken.Senere sagde han, at hun var død ved en ulykke på ubåden, ligesom han indrømmede at have sænket ubåden med vilje, fordi han ikke regnede med, at nogen havde lyst til at sejle Nautilus.BÆLTE OG RØRPeter Madsen siger, at han bandt en nylonsnor om Kim Walls intakte lig, hvor der var monteret toppe fra et topnøglesæt for at tynge liget ned.Torsoen blev fundet med en blå nylonstrap, men i stedet for topnøglesættet var der rør på bæltet, som Peter Madsen afviser kendskab til. De kan dog godt stamme fra hans værksted.Der skal nu foretages en sammenligning af stykker af metalrør fra Madsens værksted med de rør, der sad på torsoen.
UBÅDSSAGEN: Dykkere og politi stævnede i går aftes ind mod Avedøreværket i både,efter at have ledt efter Kim Walls ligdele - og de havde fundet noget.
De blev gift påskelørdag for et par uger siden, men de har kendt hinanden i over 10 år. Så, ja, det tog sin tid. Det gjorde det også, dengang Rebecca Steele arbejdede i fitnesscenter på Englandsvej på Amager.Efter at have smilet hysterisk til den høje, sorthårede fyr i ugevis satte hun til sidst et klistermærke på hans medlemskort, da hun rakte det tilbage i receptionen.' Ring! Rebecca'. Og et telefonnummer.Det opdagede han så et par dage senere, da han skulle til fitness igen, hvor han undrede sig over, hvad der mon var sket med hans kort. Heldigvis lagde han resolut to og to sammen, man er vel revisor.Så i dag kan de altså kalde sig hr. og fru Steele, de er midt i 30' erne, han er partner i KPMG, hun er konsulent i DGI.Pigerne på 1 og 3 år er puttet i den store villa på en stille vej på Amager med ovenlysvinduer over samtalekøkkenet, hvor der på køleskabet af børstet stål hænger alle de babyer og brudepar, som de plejer omgang med.Det er par, som også var med til deres bryllup, hvor 50 af de 70 gæster var vennepar.For vennekredsen er en væsentlig del af deres tilværelse.Politiken har fået lov at stille dem de samme spørgsmål om venskaber, som Megafon i marts stillede 1.032 mennesker i et samarbejde mellem Politiken og TV 2 Nyhederne.Går du tur med dine venner?Mark Palmberg Steele: »Det ved jeg sørme ikke, om mænd gør, hva'? Vi gør ikke. Vi træner sammen. Cykler eller laver styrketræning«. Rebecca Steele: »Jeg tror, det er jægerinstinkt.Mænd vil have et formål. Vi kunne sagtens finde på at mødes og trille en tur med barnevognen og snakke lidt undervejs«.Shopper du med dine venner?Mark: »Ja. Men der er en historie i det. Jeg har en tøjpusher. Som har et showroom, og som importerer noget tøj«. »Så mødes vi der på et aftalt tidspunkt, hvor vi så også drikker et par øl og hygger os og får handlet det, vi har brug for på en gang. Jeg kunne aldrig finde på at gå ud og shoppe i almindelig forstand«. Rebecca: »Det er igen jægerinstinktet.Så har de handlet alt tøj til det næste år. Vi kvinder shopper jo hele tiden, hver dag går man jo lige og lurer i et par butikker.Vi småshopper«.Ser du sport med dine venner?Mark: »Vi ser landskampene. Men ellers er det mest formel 1 og racerløb, som vi er vilde med«. Rebecca: »Selv om jeg er i en verden af sport med mit arbejde og jo også tidligere var løbe-og spinninginstruktør, så kunne jeg aldrig nogensinde finde på at sidde og se sport med en veninde. Det ville være fuldstændigt intetsigende. Vi vil hellere tale sammen«. Mark: »Jeg tror, mænd samler på oplevelser.Vi kan lide at lave noget sammen, som at gå til dragrace, eller da vi var i Ferrari World i Abu Dhabi, hvor de har verdens hurtigste rutsjebane. En af vennerne var så høj, at han ikke måtte komme med i vognen«. Rebecca: »Ja, så griner I af det fem år efter.Drenge er lidt hårde ved hinanden«. Hvor mange nære venner har du? Mark: »Jeg har 5. Havde du spurgt mig for 10 år siden, havde jeg ikke kunnet svare lige så hurtigt. Nu har vi alle fået børn og går til bryllup sammen hele tiden. Jeg har lige haft polterabend, hvor man også opdager, hvor godt vi kender hinanden, hvordan de lavede præcis den dag, der var den mest fantastiske for mig. Det har samlet os igen, at vi er i samme situation.Os fem fra den gamle drengegruppe«. Rebecca: »Jeg har 8. Jeg har de seks i ' panelet', som vi kalder os, og så er der et par andre. De får alt at vide, jeg lægger det hele frem. Sådan er det ikke for Mark, du skulle godt nok være meget ked af det, hvis du skulle gå til en ven med en bekymring.Men det kan også bare være noget med, at man kan tale om hverdagen: Får I heller ikke sovet? Er din 3-årige også bare helt sindssyg for tiden?«. Taler du om følelser med venner? Mark: »Ahhr, den var svær. Vi kunne da godt snakke om følelser. Men det er ikke noget, vi gør«. Rebecca: »Vi taler ikke om andet!«. Mark: »Jeg har to vennegrupper, de gamle drenge fra skolen på Amager, og så dem fra gymnasiet. Vi er gode til at lave noget sammen. Når vi ser hinanden, er det intensivt«. »Men vi kan også finde på bare at gå ud i hverdagen. Snuppe en burger. Holde en lang frokost, hvor man lige får snakket.Det kan man jo tillade sig, når man har et fleksibelt job. Hvilket vil sige, at man arbejder hele tiden. Men vi vil hellere have oplevelser end at snakke om følelser, tror jeg«. »Mens når der er noget, der trykker Rebecca, så lægger hun det hele ud for panelet«. Rebecca: »Mine veninder er min anden familie, de er tætte på mig. De kender hver en krog af mig og har fulgt mig mange år«. »Vi vender mange beslutninger med hinanden, og derfor kalder vi det panelet, for når en af os har et problem, så bliver alt lagt frem«. per. munch@pol.dk.Fakta: SERIEVenner for livetVi længes alle efter nærhed. Familiens funktion er under pres, og vi vælger i stigende grad venner til.Men er venner vores nye familie? Hvorfor taler kvinder om følelser, mens mænd taler om job? Er facebookvenner rigtige venner? Og hvordan finder man nye venner i en moden alder? Politiken kigger i en ny artikelserie på relationer og samvær. Har du noget på hjerte? Skriv til os på adressen elisabeth. astrup@pol.dk.
Ægteparret Steele fortæller om, hvordan de som mand og kvinde har det forskelligt med deres venner.
De gule havnebusser sejler i pendulfart, og på den nyopførte bro over inderhavnen er der en trængsel af cyklister og fodgængere. Med opførelsen af Operaen i 2005 kom der for alvor liv på Holmen - området, hvor den danske flåde havde base i mere end tre århundreder. Også Rytmisk Musikkonservatorium, Den Danske Scenekunstskole, Filmskolen og Kunstakademiets Arkitektskole i den gamle Meldahls Smedje fra 1861 er flyttet hertil.Med nyopførte boliger og industribygninger, der har fået nye lejere, er det i det sidste årti også blevet et særdeles attraktivt sted at bo. Det har skabt grobund for caféer og restauranter, og inden for de seneste par år har flere gastronomiske entreprenører valgt at slå sig ned netop her.Refshaleøen var fra 1872 og indtil 1996 hjemsted for skibsværftet Burmeister &amp; Wain. I dag er her kreative virksomheder, spændende spisesteder, kulturtilbud og strandbarer, hvorfra man kan nyde udsigten til Langelinie og Frederiksstaden på den anden side af havneløbet.Endelig er byudviklingsområdet Papirøen blevet et populært mål for yndere af mad og kunst.Den kunstigt anlagte ø blev førhen brugt som Pressens Fælleskøbs store papirlager. Fremtidsplanerne er usikre, men formentlig skal der også bygges boliger.I alt bor der lidt mere end 10.000 mennesker på Christianshavn og Holmen, mens Papirøen og Refshaleøen primært er arbejdsplads for kreative krølhoveder og udflugtsmål for byens beboere.Årligt tilbagevendende festivaler som Distortion og Copenhell trækker også folk hertil.PapirøenIndtil 2018 kan man hos Copenhagen Street Food nyde gademad fra alle verdenshjørner, inden de højloftede haller atter skal tjene nye formål. Da Pressens Fællesindkøb opsagde deres kontrakt af de grå lagerbygninger, åbnede det op for et ellers aflukket område, der havde tjent som opbevaring af papir til dagbladene. Indenfor er der en lang række stader med mad og drikke. Udenfor er der flot udsigt til både Nyhavn og det brunstenede Skuespilhus. Folkene bag har planer om at åbne et nyt madmarkedkoncept længere ude på Refshaleøen til næste år.I den flotte gamle industrihal ved siden af kan man indtil udgangen af 2017 opleve spændende nutidskunst af internationale aktører i Copenhagen Contemporary. Rundt om hjørnet har den verdenskendte danske designer Henrik Vibskov åbnet caféen Den Plettede Gris.Copenhagen Street Food. Trangravsvej 14, hal 7/ 8. copenhagenstreetfood.dk Copenhagen Contemporary. Trangravsvej 10-12. cphco.org Den plettede gris. Trangravsvej 5.TorpedohallenArkitektgruppen Vandkunstens bud på New York-inspirerede loft apartments er bygget op omkring en rå betonhal fra 1952, der tidligere blev brugt til produktion af motortorpedobåde.Torpedohallens oprindelige betonsøjler er bevaret, og det samme er bassinet i hallens dunkle indre, hvorfra bådene blev sat i vandet. Boligerne er placeret på hver side af hallens sider omkring en indre gade med indgang til boligerne. Torpedohallen er 160 meter lang, 33 meter bred og måler 17 meter i højden. De dyreste lejligheder koster godt 10 mio. kr. og ligger på Galionsvej med udsyn til Carls Bastion og Frederiks Bastion.Rundt om hjørnet ligger den lange, sammenhængende række af mørke kanonbådsskure fra begyndelsen af 1800-tallet, i dag hjemsted for bl. a.reklamebureauer.Galionsvej 1-11.Restaurant 56 °Ammunitionslagret på Charlotte Amalies Bastion blev bygget i 1744 som en del af Christianshavns Voldanlæg, men i dag huser de sjælfulde og meget smukke, historiske lokaler Restaurant 56 °, der byder på nordisk køkken og kreativ kokkekunst.Historisk patina og gastronomisk nytænkning i ét. I sommermånederne er det muligt at sejle direkte til Frederiks Bastion (nogle hundrede meter væk) med Nettobådenes havnerundfart (afgang fra Nyhavn og Holmens Bro). Man kan også tage havnebussen til Holmen Nord.Krudtløbsvej 8. restaurant56grader.dk.La BanchinaLa Banchina betyder bådebro, og det blå hus, der engang husede B&amp;W's portvagt, har fået nyt liv som en uformel restaurant, kaffe-og vinbar bygget op omkring netop bådebroen. Herfra kan man nyde udsigten over Inderhavnen. Og drikke naturvin, øl eller Aperol til. La Banchina ligger lige ned til vandet og er også et godt sted at få en snack eller et let, middelhavsinspireret måltid.Refshalevej 141A. labanchina.dk.Restaurant AmassFlere fremtrædende folk med en fortid på gourmetrestauranten Noma har åbnet egne spisesteder.Det gælder også Nomas tidligere køkkenchef, Matt Orlando, hvis imponerende CV tæller topstillinger på Thomas Kellers trestjernede Per Se i New York og Heston Blumenthals The Fat Duck i England. På Amass er rammerne anderledes rå og uformelle - beliggende i et gammelt værktøjsdepot for skibsarbejdere på det nu nedlagte B&amp;W-værft med syv meter til loftet og høje glasskydedøre, der vender ud mod havneløbet.Foran de store vinduer er anlagt en 500 m2 stor køkkenhave med grøntsager og krydderurter, så stedet kan være delvist selvforsynende med grønt. Maden er freestyle med plads og inspiration til alle grundsmage og verdensdele. Alt sammen på et højt niveau. Menu 650-850 kr., billigere til frokost. Man kan transportere sig selv ved hjælp af havnebus til Holmen Nord.Refshalevej 153. amassrestaurant.com.Strandbaren HalvandetRefshalevej er fortsat præget af industribygninger, manøvrebaner, filmstudier og områder af den slags, hvor man kan forestille sig folk blive likvideret i gangsteropgør. Tæt på byens ende folder Refshalevej sig ud i lystbådehavn og strandcafé med udsigt til Marmorkirken, Østerbros gamle Frihavn og Trekroner. Duften af barbecue hænger ofte over de lave træborde, og i de tre tidligere produktionshaller -også kendt som Kabelhallerne - med plads til flere tusind mennesker er der marokkansk-inspireret loungemiljø og klubarrangementer. Der er som regel åbent fra april og resten af sommeren fra kl. 11, til solen går ned - eller står op. Man kan både tage bus og havnebus hertil.Refshalevej 325. halvandet.dk.Amager BakkeVerdens mest moderne og miljørigtige affaldsbaserede energianlæg og smuk arkitektur i ét ligger på Margretheholm, et stenkast fra caféer og restauranter på Refshalevej. Amager Bakke vil, når den inden længe står helt færdig, kunne bruges til skiløb om vinteren, og hele året rundt vil der være god udsigt fra caféen på toppen af det 85 meter høje bygningsværk, skabt af tegnestuen BIG.Kraftværksvej 31. w a-r-c.dk/ amager-bakke.rejseredaktionen@jp.dk Med opførelsen af Operaen i 2005 kom der for alvor liv på Holmen - området, hvor den danske flåde havde base i mere end tre århundreder.Refshalevej er fortsat præget af industribygninger, manøvrebaner, filmstudier og områder af den slags, hvor man kan forestille sig folk blive likvideret i gangsteropgør.
Holmen og Refshaleøen er nye kvarterer i gammel forklædning. Handelshuse, maskinhaller og pakhuse har fået nye ejere; sømænd og værftsarbejdere er væk, og ind er flyttet konservatoriestuderende, filmskolefolk, fremtidens arkitekter, folk, der vil bo attraktivt ved vandet, samt en række gode spisesteder.
1989Den kolde krig mellem USA og Sovjet ophører med Berlinmurens fald.Fuhlendorffvar syv år »Jeg kan huske Gorbatjov, der havde det der modermærke på hovedet.Jeg tænkte ikke over, at der var krig.Vi boede på Amager, så jeg husker mere det med, at Barsebäck skulle lukkes. Jeg gik mest op i at klæde mig ud som superhelte og læse tegneserier.«.1992Danmark vinder EM i fodbold i Sverige med en finalesejr på 2-0 over Tyskland.Fuhlendorffvar 10 år »Jeg var med inde på Rådhuspladsen.Min far sagde, at hvis vi vandt, så skulle vi derind. Vi dyttede hele vejen, så hornet gik i stykker, og der var glade mennesker overalt. Det sidder stadig i mig som min første erindring om voldsom glæde. Det var så overvældende, at jeg til sidst blev træt, og satte mig ned og faldt i søvn.«.1994Grunge-musikeren Kurt Cobain begår selvmord i sit hjem i Seattle.Fuhlendorffvar 12 år »Kurt Cobain gjorde intet indtryk på mig. Jeg har aldrig haftden store interesse for musik. Freddie Mercury gjorde større indtryk, fordi min far hørte ham meget. Jeg hører stadig Queen i dag og synes, Freddie Mercury er en væsentlig bedre sanger end Kurt Cobain.«.1995Windows 95 lanceres i Danmark med Internet Explorer som en del af startpakken.Fuhlendorffvar 13 år »Min morfar var en af dem, der havde computer tidligt, og selvom jeg kommer fra en arbejderklassefamilie med en mor som økonoma og far som slagter, så var vi rent teknologisk ret godt med. Jeg spillede en del computer, men vidste i begyndelsen ikke, hvad jeg skulle bruge internettet til. Jeg kunne ikke stave, og internettet var reelt set kun et leksikon. Jeg syntes, mobiltelefonen var en større ting.«.1998Den blå viagra-pille imod impotens kommer på markedet.Fuhlendorffvar 16 år »Jeg kan godt huske referencen ' den lille blå pille'. Jeg kendte en, der arbejdede i et medicinalfirma, som stjal nogle til os. Så spiste vi dem og fik hovedpine. Ellers var det ikke noget, jeg tænkte over.«.1999Napster revolutionerer musikbranchen ved, at man nu gratis kunne hente musik ned på sin computer.Fuhlendorffvar 17 år »Jeg var lidt hellig omkring det og prøvede at være et godt menneske ved at købe musik og film. Det er jo en udvikling, man ikke kan bremse, og jeg tror, det er sundt for musikerne, at de blev tvunget til at finde en ny måde at tjene penge på ved for eksempel at tage ud at spille live. Det er sjovt med alt det, der kører med hævnporno nu. De skal selvfølgelig straffes, men alle os 35-40-årige, der dømmer de unge, skal huske, at når man en dag finder ud af, at vi sad inde på Napster og Pirate Bay, så skal vi også bukke os og tage vores straf uden brok.«.200111. september flyver to fly ind i World Trade Center i New York.Præsident George W. Bush erklærer krig mod terror.Fuhlendorffvar 19 år »Jeg stod på en tankstation, da det skete. Jeg boede i en etværelseslejlighed på Amager med min kammerat Jimmy. Da jeg kom hjem, kiggede vi på hinanden og vidste godt, at verden var forandret. Jeg var lige begyndt med standup, og en af mine første jokes handlede om, at Gevalia havde købt billed-rettighederne til reklamen ' hvad byder man uventede gæster'. Jeg vidste ikke, at comedy var tragedie  plus tid.«.2005Jyllands-Posten bringer 12 satire-tegninger af profeten Muhammed og udløser en international krise.Fuhlendorffvar 23 år »Jeg var ret heldig, for på samme tid lavede jeg et show, der hed ' Bibelen' sammen med Brian Mørk, og vi fik sindssygt meget presse, fordi man troede, at vi på grund af Muhammed-tegningerne ville vise, at man sagtens kunne lave grin med Bibelen.Det var slet ikke vores idé, men når folk spurgte, spillede vi bare med.«.2008Iphone 3G kommer til Danmark og ændrer danskernes forhold til mobiltelefoner for altid.Fuhlendorffvar 26 år »Det gjorde, at jeg er stoppet med at læse Illustreret Videnskab på toilettet.Jeg bruger den ret meget.Jeg har lige været i USA i seks dage, hvor You-See lukkede telefonen ned, fordi jeg havde for 400 kroner.Mine børn har ikke telefon endnu, og Mikala (Christian Fuhlendorffsældste datter på syv år, red.) kommer ikke til at blive den første i sin klasse. De har en iPad, som de får lov at spille og se lidt YouTube på, men de er nu mest interesserede i at lege.«.2015Andreas Mogensen bliver den første dansker i rummet.Fuhlendorffvar 33 år »Det pirrer min nationalfølelse, og jeg vil meget hellere ud i rummet end ned under vandet. Jeg er barnligt bange for kæmpe blæksprutter.Jeg har nok læst for meget Tolkien til, at jeg tør stå ude på en badebro.«.mail:jae@bt.dk Fakta: BLÅ BOGChristian Fuehlendorffer født 15.november 1982 Debuterede som standupkomiker i 2001 og har siden turneret med fire onemanshows, medvirket i tv-programmer som ' Husk lige tandbørsten' og ' Rundt på gulvet' og blev i 2015 kåret til ' årets komiker'.Bor på Amager sammen med sin hustru Karina og deres to børn Mikala og Conrad.

En optur på ikke mindre end 511 pct. Så meget har en køber af en gennemsnitlig lejlighed placeret i indre Vesterbro, Islands Brygge eller indre Nørrebro i København oplevet, hvis lejligheden vel og mærke blev købt i 1994 og solgt i 2013. 
Find ud af, hvem der bliver din nabo, inden du skriver under på købekontrakten til en københavnsk ejerlejlighed. Er vedkommende ung og kreativ, har du gode chancer for at have ramt det næste område for en optur . 
Onsdag i denne uge holdt Berlingske Media en konference om fake news. Den afslørede, hvor kompleks en problemstilling vi har med at gøre. Hvad er fake news? I sin kerne er det bevidst desinformation, som personer eller stater udnytter den nye medievirkelighed til at sprede for økonomisk eller politisk vinding. Og ofte med det sigte at skabe mistillid til institutioner og autoriteter. Herunder til medierne, som vi ikke mindst ser det i USA. Derved bliver fake news et problem, de klassiske medier må tage alvorligt, også selv om de lever af at producere real news.Det var kernen i det oplæg, jeg selv holdt på konferencen, og et uddrag af det følger her: Amager Fælled, eftersommeren 2017. Der står en kok med en sjov lyserød hat og råber meget højt. Alle medier skriver om det. Men hvad skriver man egentlig om den mærkelige sag? Jo, man kan vælge at skrive, at der findes et stykke jord der på Amager Fælled, hvor der er nogle frøer og en plante, som må forføje sig, hvis der bygges på grunden.Man kan vælge at gå all in på mennesket over for en natur, der trænges tilbage.Man kan også vælge at skrive om de to milliarder kroner, der mangler, hvis der ikke bygges på grunden.På de penge, der skal kradses ind hos de københavnske borgere, hvis kokken med den lyserøde hat får magt, som han har agt.Man kan vælge at fokusere 100 procent på det første. Eller 100 procent på det andet. Hvis man gør det, er det så fake news? Skal man diskutere de klassiske, traditionelle mediers ansvar for at bekæmpe fake news, er man nødt til først at finde ud af, hvad det er for et problem, der har ramt de traditionelle medier i kraft af begrebet fake news.Der er især tre fortolkninger af begrebet: For det første er der den definition af fake news, som knytter sig til bevidst desinformation. Det er den slags fake news, vi taler om i forhold til den russiske påvirkning af valget i USA, eller når løgnagtige historier spreder sig med lynets hast via de sociale medier.For det andet er der det, at medier begår fejl.Fremlægger fakta, der viser sig at være forkerte - eller som retteligt kun er en delmængde af en større sandhed.Det er den slags fake news, de mange faktatjeksites eller TV-programmer som Detektor ofte behandler.Men så er der også en tredje version af fake news, som teknisk set slet ikke er fake news - men ikke desto mindre ofte betegnes sådan. Det er her, Donald Trump kommer ind i billedet. Trump er jo den førende bruger af begrebet fake news. Men uanset om Trumps brug af fake news handler om at anklage andre for det eller om selv at gøre brug af det, så er omdrejningspunktet bias.Mit svar på de klassiske mediers ansvar i forhold til at bekæmpe fake news er, at vi har et ansvar, når det gælder alle tre kategorier af fake news. Vi har et ansvar for at afdække og synliggøre forsøg på bevidst desinformation af samfundet og borgere og for ikke at komme til at viderebringe den ukritisk. Vi har et ansvar for ikke at begå fejl og, når vi alligevel begår dem, for at indrømme det. Og rette.Men jeg er samtidig realistisk nok til at erkende, at det er den tredje version af fake news, som udgør det største problem for de traditionelle mediers troværdighed.Det er den tredje version af fake news, som sår den største mistillid til medierne ude i dele af befolkningen.Det er den, som knytter sig til bias. Til den opfattelse, at medierne dækker verden og samfundet skævt.Med blinde vinkler. Med forudindtagethed. En netop offentliggjort rapport fra Reuters Institute bekræfter dette.Hvad medieforbrugere opfatter som partisk indhold, kategoriseres af mange som fake news.Hvis vi skal rejse os fra den sump af manglende tillid, som fake news udgør for medier, hvis selvbillede er, at vi er sat i verden for at levere real news, så er der intet vigtigere end at gøre sig klart, at det er sådan, det er: Det er fornemmelsen af bias og blinde vinkler, som udgør det værste fake news-problem for de traditionelle medier, og det er derfor her, vi gør klogt i at sætte mest markant ind for at bekæmpe problemet og gøre os mindre sårbare for undermineringen af rollen som vigtige institutioner i demokratiet.Hvordan gør man så det? For det første er det vigtigt som medie at stå ved, hvem man er - og hvem man især gerne vil være noget for. Og dermed gøre det klart, at ikke alle mediers prioriteringer er ens. For det andet er det helt afgørende, at man med det afsæt beskriver verden fair, uden forudindtagethed, uden enøjethed. Og i bevidstheden om, at der kan være vidt forskellige opfattelser af, hvordan virkeligheden skal fortolkes. Hvad man bør lægge vægt på.Hvilket bringer os tilbage til Amager Fælled. Til kokken med den lyserøde hat, frøerne og hullet i Københavns kommunekasse på to milliarder kroner.Hvis man kun skriver om frøerne uden at nævne de to milliarder kroner - eller omvendt - så forsømmer man som klassisk, troværdigt medie at skabe kontekst. Det, man skriver, er ikke helt forkert. Men det er heller ikke helt rigtigt. For der er jo også den anden problemstilling. Det er fint at lægge mere vægt på det ene eller det andet, afhængig af hvilket medie man er. Men hvis man forsømmer at få konteksten med, gør man sig sårbar over for kritik af bias.Og dermed over for mistillid og anklager om fake news.Gør medierne det? I mange tilfælde, ja. Men desværre ikke altid. Derfor er der noget at gøre for medierne for at bekæmpe det troværdighedstab, de selv lider under til stor skade for sammenhængskraften i det demokrati, medierne er en afgørende del af.Fake news er et problem, de klassiske medier må tage alvorligt, også selv om de lever af at producere real news.

En institution ruller op ved siden af Terminal 3 i Københavns Lufthavn.En Filur-is på hjul. Alle i København kender 5A som et overfyldt, uundgåeligt transportmiddel gennem det centrale København. Men der er ikke mange med fra lufthavnen: »De fleste kører med metro,« vurderer Tashin Bastas, der har været buschauffør på linje 5A i 14 år.Men 5A stopper ikke på grund af mangel på passagerer. Med 20 millioner passagerer om året er det Nordens mest benyttede busrute.Det er teknologisk nyvinding, der har indhentet dieselbusserne. Nu skal busserne på ruten køre på biogas.Dieseludstødning er af IARC, WHOs kræftagentur, generelt anerkendt som kræftfremkaldende.I Oslo tog man i begyndelsen af 2017 konsekvensen af dette og indførte et forbud mod private dieselbiler i byen.De skadelige partikler øger risikoen for lungekræft og hjerte-kar-sygdomme. Overborgmester Frank Jensen er glad for at få dieselbusserne væk fra linje 5A, men medgiver at biogas-busserne ikke er nær så miljøvenlige som el-busserne, der netop nu bliver testkørt i byen: »Vi har allerede besluttet på Rådhuset, at når vi skal i gang med at opgradere de næste busruter i 2019, skal det være nye CO2-neutrale busser. For selv om el-busserne ikke var klar, da vi lavede udbuddet på 5a, og derfor bliver biogasbusser, kører vi allerede forsøg med el-busser på linje 3A. og jeg tror, at elbusserne er fremtidens offentlige bustransport.De larmer endnu mindre, og de vil kunne genoplades med bæredygtig strøm fra vindmøller,« siger han.En rute med prestigeAt være chauffør på 5A er et job, der giver grå hår og skideballer, men i høj grad også prestige i branchen: »Uden tvivl. Der er altid mange passagerer med, og det er en rute, alle kender,« siger Tashin Bastas. Han saluterer en modkørende 5Abus på Amager Strandvej, og det gør han hver gang, han passerer en 5A hele vejen til fra Lufthavnen til endestationen, Husum Torv.Som bussen baner sig vej gennem Amager, stiger københavnerne om bord, nogle måske for sidste gang.»Jeg kører ikke så meget med 5A. Jeg bryder mig faktisk ikke så meget om det, for jeg har noget social angst, og så er 5A ikke lige det bedste sted at være,« fortæller Katrin, lige inden hun stiger af efter kun et par stop.Selv om det absolut ikke er kutyme i 5A, at folk snakker med hinanden, forsøger nogle passagerer at indlede en samtale om den nye bus 5C.»De bliver ligesom 4A, hvor man stiger på midt i bussen.« »De bliver længere, end de er i dag.« Rygtet har bredt sig, og den er god nok: 5A stopper, og 5C tager over. C-et står for City. De nye 5C-busser bliver præsenteret fredag på Rådhuspladsen.Som bussen bevæger sig mod centrum, bliver der kortere mellem stoppene. Nogle snakker lavmælt i mobiltelefon, andre læser MetroXpress.»Hun kunne også have fået rygsækken i hovedet,« udbryder en ældre mand højt, da en kvinde forsøger at mase sig forbi, mens han er i færd med at sætte sig ned. »Hun gider kraftedme ikke engang at løbe efter bussen, fordi hun taler i mobiltelefon, hvorfor fanden skal vi så vente på hende?« spørger samme mand højt sig selv. En pige kommer ind i bussen med telefonen klistret til øret.Ved sidste stop, inden 5A forlader Amager, stiger en ung kvinde i en sømandsstribet frakke om bord i midterdøren. Hun bugserer behændigt en grå, moderne barnevogn ind i bussen.»Jeg kører tit med 5A, sådan flere gange om ugen - det må være tit,« konkluderer Josephine, mens hun læner sig op ad barnevognen.»Folk er flinke til at rejse sig, når man kommer med en barnevogn, og hvis der er overfyldt, må man bare stå over en omgang,« griner hun.På Hovedbanegården står hun af og frabeder sig høfligt hjælp fra én af de andre passagerer.Søndag er det præcis 45 år siden, at sporvognslinje 5 blev afløst af en bus. Ruten er med meget få ændringer den samme, som dengang sporvognene kørte tilbage i 1903. Nu er tiden igen moden, og der kommer nyt materiel på linje 5: 37, CO2-neutrale, leddelte biogasbusser.Og overborgmesteren mener, at det er ambitiøst at udskifte dieselbusserne med biogasbusser: »Vi siger nu farvel til 45 år med dieselbusser på linje 5 og går fra sort til grøn energi på den travleste busrute i Danmark og i hele Norden, så det er et ordentligt indhug i udledningen af CO2 og partikler i byen. De 37 nye CO2-neutrale busser bringer os et vigtigt skridt nærmere målet om 100 procents bærdygtig bustrafik i København. Vi skal blive verdens første CO2-neutrale hovedstad i 2025, og det er klart, at her kommer vi et skridt nærmere det mål,« siger Frank Jensen.mals@berlingske.dk Fakta: FAKTADe nye biogasbusser:De nye 5C-busser bliver introduceret på Rådhuspladsen fredag 21.april og sættes i drift søndag 23.april.Udover at være CO2-neutrale i drift udleder de nye busser 72 pct.mindre NOx og har 33 pct. mindre udledning af partikler end de nuværende busser på linje 5A.De 37 nye busser har plads til langt flere passagerer: Hvor de gamle busser havde plads til 82 passagerer, har de nye busser plads til 147.5a er Nordens travleste buslinje med ca. 20 mio. årlige passagerer.Med linje 5C forventes en passagervækst på fem procent svarende til ca. en mio. passagerer årligt.Linje 5C forlænges desuden fra Husum Torv til Herlev Hospital.5C-busserne er bestilt og betalt af Københavns Kommune, Herlev Kommune og Tårnby Kommune.Der er samlet investeret 185 mio. kr.i 5C.
Nordens mest benyttede busrute, 5A, ændrer søndag navn til 5C. De rødgule busser ruller for snart sidste gang gennem byen, fremover vil turkisgule busser køre på biogas. Og det glæder overborgmesteren. Berlingske kørte med 5A til endestationen.
Uligheden er vokset de seneste 10-15 år, og skellet mellem eliten og udkantsdanmark er blevet større.»Det er klart blevet værre de sidste 10-15 år. Uligheden er vokset. Den rigeste én procents andel af de samlede formuer er steget. Både i verden og i Danmark,« siger Enhedslistens arbejdsmarkedsordfører Finn Sørensen.Hvis det ikke var overskyet, ville han kunne se Københavns rådhustårn fra sin kolonihave på Amager.Så tæt er han på eliten og befinder sig alligevel i et lille stykke udkantsdanmark De seneste ti år er formuerne hos de mest velhavende steget. Den ene procent af befolkningen med de største formuer har i gennemsnit en formue på næsten 13 mio. kr. Det er en fremgang på knap tre mio. kr. på bare ti år. Dermed sidder den éne procent på næsten en fjerdedel af de samlede danske formuer ifølge en undersøgelse fra Arbejderbevægelsens Erhvervsråd i 2016.»Det viser jo, at det er et klassesamfund, vi har. Det har jo været fy-fy at snakke om. Men det er de ord, jeg vil bruge. Direktørerne og de velhavende er de egentlige magthavere.En kæmpe økonomisk magt er koncentreret hos en meget lille del af befolkningen. Det er også et produkt af politiske beslutninger, der systematisk har lettet skatten for de ti pct. bedst stillede og begunstiget aktionærerne,« siger Finn Sørensen,.DF har skabt problemerneBT har de seneste uger i en stor serie ' Stemmer fra udkanten' sat fokus på, at skellet mellem udkants-danmark og eliten i hovedstaden er voksende.Og Finn Sørensen er ikke i tvivl om, hvem der har hovedansvaret for, at det er gået sådan.»Dansk Folkeparti stemte for kommunalreformen i 2007. Og det er ynkeligt at høre dem nu tale om alt det, de vil gøre for landdistrikterne.De hjalp den jo igennem. Lars Løkke var hovedarkitekten. Men hvis DF havde sagt nej, var det ikke sket. De har selv skabt problemerne,« siger Finn Sørensen.Kommunalreformen reducerede i begyndelsen af 2007 antallet af kommuner fra 271 til 98 og erstattede 13 amter med 5 regioner. Den store omlægning af danmarkskortet blev, på trods af en tradition om brede forlig på store politiske reformer, til på baggrund af et snævert flertal af VK-regeringen og Dansk Folkeparti.Dårligere service i kommunerneTi år efter mener hver tredje dansker ifølge Analyse Danmark og A4, at servicen i deres kommune er blevet dårligere eller meget dårligere. Finn Sørensen mener, det er kommunalreformens skyld, at der er længere til sygehus og politi, at skoler, daginstitutioner og biblioteker er blevet lukket, og at der er blevet længere mellem busserne.»Det er løftebrud, og det er det, der skaber politikerlede,« siger han.Han er også ret rystet over, at BTs Gallup-måling viser, at 52 pct. ikke føler sig repræsenteret af politikerne.»Det var godt nok mange. Jeg håber ikke, det er vores vælgere,« siger Finn Sørensen.Han og hans kone har boet på Amager siden 1973. 70-årige Finn Sørensen var i 1969 bassist i Røde Mor og ølchauffør hos Tuborg. Han forlod Røde Mor, fordi han ikke syntes, rock-kollektivet var politisk nok.Senere blev han formand for bryggeriarbejderne, og han var med til at grundlægge Enhedslisten i 1989.Selv om han har kæmpet på den ydre venstrefløj i 40 år, synes han alligevel, skellet mellem de rige og de fattige er blevet større de sidste 10-15 år. I 70' erne demonstrerede han mod Anker Jørgensen, men synes Socialdemokratiet blev endnu værre under Helle Thorning-Schmidt.Mette Frederiksen har han heller ikke meget fidus til.»Det blev utrolig slemt under Helle Thorning-Schmidt. Der bekendte de kulør til de blå teorier og neoliberalismen.Bjarne Corydon havde en åbenlyst liberalistisk tilgang -forestillingen om, at vi kan løse problemerne ved at tage pengene fra de arbejdsløse og de syge.Jeg kan ikke få øje på, at Mette Frederiksen vil gøre det bedre for lønmodtagerne.Det værste, der skete under Thorning-styret, var jo, at man sammen med højrefløjen gennemførte dagpengereformen, som har betydet, at 83.000 har mistet deres dagpenge, efterlønsreformen og forhøjelsen af pensionsalderen.Plus alt det, de selv fandt på: Førtidspension fleksjob, sygedagpenge, den første kontanthjælpsreform.konsekvente forringelser for ledige og syge og udhuling af trygheden for lønmodtagere.«.En kedelig udviklingDer er hyggeligt i kolonihaven i den lune sommerregn, men de politiske paroler er knivskarpe. Store dele af Amager er gamle arbejderkvarterer, men eliten flytter tættere og tættere på Finn og hans kone -Ørestaden og Islands Brygge er dyrt og mondænt.Var han ung i dag, ville han slet ikke have råd til at bo i København.»Nogle gange kan jeg ikke kende min by. Skulle jeg begynde forfra som ung familie, havde vi ikke råd til at bo her. Man kan ikke bosætte sig i København, hvis man er et ungt par, hvor den ene er politibetjent og den anden sygeplejerske. Det ender med, at det kun er topskatteyderne, der bor i København, mens hovedstaden bliver lukket land for almindelige lønmodtagere. Det er en meget kedelig udvikling.« Hvad kan man gøre ved det? »Vi har forslag til at styrke landdistrikterne, fastholde skolerne, skaffe arbejdspladser og forbedre den kollektive trafik. Uden bil er du på spanden, når du bor på landet. Vi foreslår en samfundsbank, der kan låne ud til en fornuftig rente, hvis folk vil købe hus, Måske kunne man bruge de fyrede PostNord-medarbejdere til at køre rundt med folk, og bringe mad og medicin ud til de ældre. Vi skal have fantasien i sving,« siger Finn Sørensen.Artikelserien ' Stemmer fra udkanten' rundes af næste søndag 13.august med et debatmøde for BTs læsere, hvor Folketingets formand Pia Kjærsgaard (DF), Venstres politiske ordfører Jakob Ellemann-Jensen og Socialdemokratiets landdistriktsordfører Magnus Heunicke giver deres syn på det skæve Danmark. Læs mere på: btshop.dk/ btevent.karker@bt.dk '' Man kan ikke bosætte sig i København, hvis man er et ungt par, hvor den ene er politibetjent og den anden sygeplejerske Finn Sørensen '' Direktørerne og de velhavende er de egentlige magthavere Finn Sørensen, arbejdsmarkedsordfører, Enhedslisten.
KLASSESKEL Eliten og pengene samler sig i hovedstaden. København bliver lukket land for almindelige lønmodtagere, frygter Finn Sørensen fra Enhedslisten.
Første halvdel af sæsonen i fodboldens 1. division er ved at være overstået for oprykkerne Brabrand IF. Søndag spiller holdet nemlig årets sidste kamp, når FC Fredericia kommer på besøg. Derefter står der vinterpause på programmet.Da de to hold mødte hinanden i september, endte det med en gedigen øretæve til Brabrand, der måtte tage hjem med et nederlag på 5-1.Derfor har cheftræner for Brabrand IF Tom Søjberg da også masser af respekt for søndagens modstander.»Jeg har været inde at kigge på kampen fra sidst, og vi har også kigget på Fredericias seneste kampe. Fredericia er en kæmpe mundfuld, fordi de kender vores spil godt, og de er gode til at spille roligt og tør at have bolden. De er tålmodige til at finde de områder, de skal bruge. Vi skal være helt klar, hvis vi skal have point,« siger Tom Søjberg.Har manglet marginalerneOprykkerne Brabrand IF har indtil videre haft en meget blandet sæson i 1. division, hvor holdet begyndte sæsonen med syv point i tre kampe. 15 kampe senere er situationen dog den, at Brabrand IF kun har fået yderlige seks point og derfor ligger næstsidst i 1. division.Selv om det er blevet til flere solide nederlag, har Brabrand IF i de seneste kampe været tæt på at få flere point.For tre runder siden indkasserede aarhusianerne et straffesparksmål i 90. minut mod førerholdet Vejle ved stillingen 1-1, og mod HB Køge runden før blev et straffesparksmål i sjette minut også kampens eneste.Derfor er anfører Jesper Brinck også ærgerlig over, at det ikke er lykkedes at få mere ud af de gode præstationer, men hæfter sig også ved de positive aspekter af præstationerne.»Det er en både-og-fornemmelse.Det er super bittert, fordi vi har været tæt på at skabe resultater mod gode modstandere. Samtidig må vi fokusere på det positive. Vi var tæt på at få point mod Vejle, som altså ligger nummer et, vi har fået point mod Thisted, og vi har slået Vendsyssel.Det beviser, at vi kan lave point mod de bedste. Vi har gjort mange ting rigtigt, men mangler de sidste marginaler,« siger Jesper Brinck.Cheftræner Tom Søjberg synes også, at Brabrands spil går i den rigtige retning, hvor han mener, at spillerne hele tiden vænner sig mere til niveauet i 1. division.»Jeg synes, at vi bliver klogere og bedre, som turneringen skrider frem. Vi er ikke ude at reparere så meget fra kamp til kamp længere. Der er gerne to til tre spillere, der dummer sig i hver kamp. Det er meget naturligt, når de fleste ikke har spillet 1. division før. Vi skal bare være gode til at kommunikere med hinanden, så når vi kan se, at medspillere gør noget andet, end det vi har aftalt, skal man råbe det tydeligt eller selv vise, hvordan det skal gøres.Det har spillerne taget til sig, og vi er efterhånden kommet på 1. division-niveau,« siger Tom Søjberg.Storfavorit til nedrykningBrabrand IF har inden søndagens kamp mod Fredericia syv point op til Fremad Amager, der ligger over nedrykningsstregen.Aarhusianerne var inden sæsonen storfavorit hos bookmakerne til at rykke ned, og selv om de altså også ligger under nedrykningsstregen nu, er Tom Søjberg nogenlunde tilfreds med den første halve sæson.»Jeg tænker, at hvis vi kan vinde over Fredericia, har det været et rigtig godt efterår for os. Vi har allerede lavet lige så mange point, som da Brabrand sidst var i 1. division og rykkede ned. Spillerne har gjort det godt og gør det hele tiden bedre. Men en sejr søndag, så ser det pænt ud,« siger Tom Søjberg.En sejr giver kontaktAnfører Jesper Brinck er overordnet set enig med sin træner, men han ærgrer sig over perioden på 10 kampe i midten af efteråret, hvor Brabrand ikke fik en sejr.»Vi ville gerne have haft flere point, men den række midt i det hele, hvor vi ikke vinder i 10 kampe i træk, ødelægger den her halvsæson et eller andet sted. Med det in mente har vi fået samlet os selv op igen og lavet nogle o. k. resultater, men vores spil har berettiget til lidt flere point, synes jeg. Vi har Fremad Amager på den anden side af pausen, så kan vi lave et resultat mod Fredericia og mod Fremad Amager, er vi pludselig helt med igen,« siger Jesper Brinck.Brabrand spiller kl. 14.30 mod Fredericia på Ceres Park.sport@jp.dk Jeg tænker, at hvis vi kan vinde over Fredericia, har det været et rigtig godt efterår for os.Tom Søjberg, cheftræner, Brabrand IF.Fakta: FODBOLD Brabrand IF Seneste 10 kampe:M 19.11.17: Esbjerg-Brabrand, 4-0 M 12.11.17: Brabrand-Nykøbing FC, 1-1 M 05.11.17: Brabrand-Vejle, 1-2 M 29.10.17: HB Køge-Brabrand, 1-0 M 22.10.17: Brabrand-Vendsyssel, 2-1 M 15.10.17: Thisted-Brabrand, 2-2 M 08.10.17: Brabrand-Skive, 0-3 M 01.10.17: Viborg - Brabrand, 4-0 M 24.09.17: Fredericia - Brabrand, 5-1 M 17.09.17: Brabrand - Esbjerg, 0-2.
Tom Søjberg, cheftræner for Brabrand IF, mener inden årets sidste kamp, at hans spillere løbende er blevet klogere og bedre i efterårssæsonen, hvorfor han også tror på point mod Fredericia søndag eftermiddag.
Islands BryggeKulturhuset Islands Brygge har i mange år sørget for et familievenligt program, der starter, længe før bålet bliver tændt.Allerede fra kl. 16.30 er der legeplads og trylleshow med Trylle Michael, mens musikprogrammet går i gang kl. 19 med det københavnske popband St. Augustin.Derefter spiller den populære sangerinde Oh Land en solokoncert.Det er den prisvindende astrofysiker Anja C. Andersen, der står for den obligatoriske båltale kl. 21. Herefter genindtager Oh Land scenen og synger for på ' Midsommervisen', inden bålet på vandet endelig bliver tændt. Når mørket er faldet på, overtager Ms. Melissa &amp; Her Soul Knights lydsiden med soul og swing. Bryggens Spisehus disker op med grillbuffet til 180 kr. per person, og der kan købes drikkevarer i baren.23. juni kl. 16.30-23. Islands Brygge, Kbh. S.Blågårds PladsTraditionen tro er det også muligt at se sankthansbålet brænde på Blågårds Plads. Her starter festlighederne med RytmikGretes børneunderholdning kl.16 og efterfølgende snobrødsbagning.Kl. 17.30 er der folkekøkken, og en time efter begynder musikken - først med dubjazzduoen Bremer/McCoy og derefter med DJRasMoney (Raske Penge).Musiker Karina Willumsen spiller kl. 21, hvorefter den står på båltale ved jurist og debattør Natasha al-Hariri, fællessang og så selvfølgelig: Bål! 23. juni kl. 16-23. Blågårds Plads, Kbh. N.TivoliTivoli sørger også for sankthansfejring for hele familien. De forlystelsessyge kan med fordel komme i god tid og tage et par ture i de utallige karruseller. Bålet på Tivolisøen bliver tændt til tonerne af Tivoli-Gardens lurblæsere, mens ' Midsommervisen' efterfølgende bliver sunget for af Københavns Drengekor.Når den traditionelle sankthansfest er slut, er der Fredagsrock på Plænen med Danmarks mr. Swing King og hele Gnags-slænget (kl. 22). Når bålet er brændt ud, vil der være illuminationer og lysshow på Tivolisøen.23. juni til midnat. Tivoli, Kbh. V.Ofelia PladsMidsommeren bliver også fejret på den nyåbnede Ofelia Plads ved vandet, hvor der bydes på underholdning for de mindste, musik, dans, fællessang og mad. Og koncert med Søs Fenger, ej at forglemme.Det hele begynder kl. 18 med en ny opera for børn: ' Nattergalen', en nyfortolkning af H. C. Andersens klassiske eventyr. Derefter fortsætter aftenen i børnenes tegn, når dansekoncerten skydes i gang kl. 20.Kl. 21.20 afholder bestyrelsesformand for Det Kongelige Teater Lisbeth Knudsen årets båltale. Båltændingen markeres med fællessang, hvor Søs Fenger Kvartet vil synge for til ' Midsommervisen' og ' Danmark, nu blunder den lyse nat'. Herefter vil kvartetten spille en række af Søs Fengers egne numre, mens bålet brænder videre.23. juni kl. 18-23. Bredgade 30, Kbh. K.NordhavnI nytilbyggede Nordhavn foregår fejringen af midsommeren på Göteborg Plads og Sandkaj Brygge med en masse musik på programmet. På scenen kan man fra kl. 17 opleve både Bror og Meta, mens Camille Jones får temperaturen til at stige med koncert fra kl. 20.Inden da er der noget at hente for de små. Arrangementet skydes nemlig i gang med musik fra Juniorkabinettet, og derefter er der trylleshow med Jonathan Quiroga. Allerede kl. 18 finder båltalen sted, og den bliver holdt af journalist Rasmus Tantholdt. Mens bålet flyder på vandet, vil musical-og tegnefilmsangeren Julie Lund føre an i fællessang.23. juni kl. 17.15-23. Sandkaj, Nordhavn.Amager Strand, HelgolandTraditionen tro kombinerer LGBT Danmark igen i år fejringen af midsommeren med foreningens fødselsdag. 23. juni 2017 er det nemlig præcis 69 år siden, at foreningen blev grundlagt.Festlighederne begynder kl. 19 ved Amager Strand, Helgoland (dog åbnes der for pladsen allerede kl. 18), hvor forperson Søren Laursen skyder en omgang rundboldkamp i gang. På deres facebookevent skriver de: »I år har vi valgt at gå tilbage til den gamle model for sankthans - dog med et par nye aktiviteter. Vi vil nemlig rigtig gerne have, at aktivister, medlemmer og andre mødes til en hyggelig aften, og hvordan gør man det bedre end med en episk rundboldkamp?!«. Efter at have fået sved på panden og slukket tørsten står den på båltale ved Empatisk Arbejdsmarked, hvorefter midsommeren synges ind i kor.23. juni fra kl. 19-22.30. Amager Strand, Helgoland, Øresundsstien, Kbh. S.ChristianshavnChristianshavnerne skal ikke snydes for midsommervise og bål. Igen i år inviterer Beboerhuset til sankthansfest på Elefantens Bastion ved Volden, og også her er der tænkt på både de små og de større.Det kan være svært at holde sig vågen frem til kl. 21. Derfor har Beboerhuset sørget for børnebål, som allerede tændes kl. 18.15. Når børnebålets flammer bliver til gløder, er det muligt at bage snobrød. Musikprogrammet går i gang kl. 19.30, hvor Mjölk indtager scenen.Herefter afholdes den obligatoriske båltale, og så tændes bålet, og ' Midsommervisen' synges. Det tidlige musikprogram følges op af Bål og Brand (fra kl.21.30), og derefter overtager dj'sene Pladevennerne scenen. De spiller frem til midnat.23. juni kl. 18.15-24. Christianshavns Beboerhus. Dronningensgade 34, Kbh. K.simone.l.hansen@pol.dk .
Byd midsommeren velkommen med bål, udendørs teater og koncerter med Oh Land, Søs Fenger og Camille Jones.
Efterspørgslen på kolonihaver er steget, og priserne er røget op. 
Kolonihaver i fri handel er blevet investeringsobjekter og sælges til millionbeløb i København. 
Tre gange fremleje, forældres hjem, et værelse i den daværende kærestes lejlighed, veninders sofa og et værelse i Vanløse, inden værelset på drømmekollegiet dukkede op efter næsten to års jagt på boligmarkedet.22-årige Sofie Dalsgaard Seiersen fra Hørsholm kan hurtigt opremse de otte steder, hvor hun har boet i løbet af sine to år som studerende i København.»Boligmarkedet i København er presset og forbandet svært at finde rundt i, men jeg har altid haft det sådan, at det skal nok løse sig på en eller anden måde,« siger Sofie Dalsgaard Seiersen, der læser farmaci på Københavns Universitet.Hun gik i gang med at søge bolig i København i sommeren 2015, da hun søgte ind på farmaci. Hun havde en klar idé om, at hun ville bo på Tietgenkollegiet på Amager eller på Rigshospitalets Kollegium, der ligger på grænsen mellem Nørrebro og Østerbro. Begge er meget eftertragtede, og generelt er ventetiden lang på kollegier i København.»Jeg var ret kræsen i begyndelsen. Jeg ville ønske, at jeg havde skudt med spredehagl til at starte med og søgt alt, hvad jeg kunne søge af boliger. Det havde helt sikkert hjulpet på min boligsituation,« siger hun.Hun boede til fremleje på Tietgenkollegiet ad to omgange. Men hun følte, at hun boede »lidt til låns«. Selvom medkollegianerne var søde, var det svært at blive en del af fællesskabet, fordi hun vidste, at hendes tid på kollegiet var begrænset.Men når man er ny i byen, er fremleje svært at undgå.»Hvis ikke man kender nogen, der kender nogen, eller har forældre, der kan betale, er man nødt til at stille sig tilfreds med, hvad man kan få, og tage de fremlejer. Det nytter ikke at tænke, at man vil bo på Østerbro eller i Indre By. Man må også kigge på Valby, Vanløse, Hellerup og Amager. Også syd for Englandsvej.Man er nødt til at søge bredt, hvis ikke man har nogle forbindelser, og så skal man nok have et studiejob for at have råd til at bo på et værelse,« siger Sofie Dalsgaard Seiersen.Hun havde oprindeligt forestillet sig, at hun ville betale 3.500 kroner for et værelse. Det viste sig hurtigt at være urealistisk.I 2017 kostede en toværelses lejelejlighed i København gennemsnitligt 10.838 kroner, viser tal, som Danmarks største lejeboligformidler, Boligportal, har trukket for Finans.dk.Netop realisme er vigtigt, når man som studerende skal ind på boligmarkedet for første gang. Det fortæller Kenneth Jørgensen, der er partner i studenterguiden. dk, hvor studerende kan finde inspiration til boligsøgning, studiejob og studielivet generelt.Han har i de seneste otte år set, hvordan det år for år er blevet sværere for studerende at finde en bolig i København og Aarhus, mens det er nemmere i Odense og Aalborg.»Der er håb, hvis man prøver at kigge lidt ud over, hvad man havde forestillet sig i København og Aarhus. Som ny studerende skal man vide, at man måske ikke har et sted at bo 1. september, og man skal regne med, at man ikke får det, man allerhelst vil have, i første omgang,« siger Kenneth Jørgensen.Hans bedste råd er, at man søger i god tid, for i månederne inden studiestart i september og februar er boligmarkederne presset til det yderste. Han anbefaler, at man skriver sig op på kollegiers og boligforeningers ventelister, og at man accepterer, at man i begyndelsen må pendle eller låne en kammerats sofa. Han anbefaler også, at man laver et Facebook-opslag, og at man tager kontakt til dem, man kender, der allerede bor i byen, og hører dem, hvordan de fandt deres sted.»Når alle skal have en bolig, er det dem, der er tidligst ude og lægger det største arbejde i det, der oftest får en bolig,« siger Kenneth Jørgensen.I september og oktober begynder boligjagten at stilne af, og nogle fraflytter deres bolig, fordi de valgte et forkert studie, og så byder mulighederne sig, fortæller han.»Grundlæggende ender ingen med at sove på gaden. Man finder altid en løsning. Som ung studerende vil man gerne have styr på det hele fra dag et. Man vil gerne have fundet et sted at bo og købt sine bøger. Så mentalt kan man ikke overskue ikke at have et sted. Det er reelle bekymringer, men man skal også træde et skridt tilbage og tage til takke med, hvad man kan få, og se, om der ikke dukker nogle bedre muligheder op løbende. Den mentale udfordring kan være svær,« siger Kenneth Jørgensen.Efter flere mere eller mindre permanente boligløsninger fik Sofie Dalsgaard Seiersen i foråret 2017 tildelt et værelse på Bikubenkollegiet på Amager, hvor hun havde stået på venteliste.Hun havde ikke overvejet kollegiet, da hun først begyndte at studere, men hun er meget glad for at bo der. Hun betaler omkring 4.000 kroner inklusiv boligstøtte og har i sine medkollegianere fået sin »anden familie«. Hendes opfattelse er, at selv om boligmarkedet i København er komplekst at navigere i, skal det hele nok løse sig. Hendes forældre havde sagt til hende, at der altid ville være plads til hende hos dem. Men hun havde bestemt sig for, at når hun var flyttet hjemmefra, ville hun ikke flytte hjem igen. Derfor fandt hun også midlertidige løsninger, hver gang hun stod uden en bolig.»Jeg tilpassede mig. Det er man nødt til, og man finder ud af det, for hverdagen skal fungere.Man skal være realistisk, og man må sluge nogle ting,« siger Sofie Dalsgaard Seiersen, hvis bedste råd er: »Søg bredt, vær klar på at bryde med dit planlagte budget og dine ideer om geografiske afgrænsninger.Tag, hvad du kan få. Der er virkelig mange sider, man kan skrive sig op på; man kan blive medlem af netværk på Facebook; man kan betale for medlemskab på bolighjemmesider.Søg ind på kollegier.«.krnd@berlingske.dk Fakta: Gode boligrådBliv skrevet op til en lejlighed, så mange steder du kan, og så tidligt du kan. Du skal være 15 år for at blive skrevet op i boligselskaberne.Bliv skrevet op til kollegium, så snart du kan. Det kan ske op til et år før studiestart.Spar penge op, så du har til udbetaling eller depositum.Fortæl alle du kender, at du leder efter noget at bo i. Fremleje af bolig går ofte fra mund til mund.Tjek opslagstavler på bl. a.biblioteker og uddannelsessteder.
Nye studerende strømmer til landets største byer, når de begynder på en videregående uddannelse. Men der er pres på boligsituationen, og derfor er man nødt til at søge vidt og bredt, lyder nogle af de gode boligråd til kommende studerende.
Svesken på disken: I fald man fra DRledelsens side holder fast i argumentet om, at satirejulekalenderen ' Jul i republikken' i sidste instans og efter en - som beskrevet her i avisen - mildest talt problematisk redaktionel proces blev kastet på møddingen, fordi den ikke holdt kvalitetsmæssigt vand, er der nogle af de mediebebrillede blåskjorter på direktionsgangen, der skal have tilkendt mellemste invalidepension på grund af manglende humoristisk sans.For den er sjov; det er den i de originale snutter, der har været rundsendt og kringkastet i diverse sammenhænge, og det er den i særdeleshed i Martin Kongstads tætte beskæring, som er blevet til den i al hast opsatte forestilling på Aveny-T. Ikke mindst fordi man, på grund af al hurlumhejen og diverse efterhånden konspirationsteoretiske antagelser i folkedybet, har indlejret selve den satiriske julefortælling i en anden: historien om kalenderens optimistiske tilblivelse og tragiske endeligt. En lang dags rejse mod nat, fra sympatisk satire til kulsort og benhård værdikamp, hvor DR ender med at fremstå som mere nosseløs end et helt kor af kastratsangere, som et dyr fanget i billygter på en natmørk vej ude at stand til andet end at lade sig køre ned af en politisk mellemklassebil, der kunne være af modellen Audi Axel med den særlige Winkel-Holm-motor, som kun Messerschmidt-fabrikkerne fremstiller. Det er fanden rasle mig pinligt, at beslutningstagere er så bange for kritik, at de stiller sig uden for deres eget telt og pisser ind i det sammen med det, kollega Jes Stein Pedersen så præcist kaldte for »de sædvanlige borgerlige DR-mobbere«. HISTORIEN ER DEN, at man i Danmark i en nær fremtid på grund af politikerlede og alskens andet afholder en folkeafstemning om det konstitutionelle monarkis videre skæbne. Den taber royalisterne til den republikanske gruppering, og Enhedslistens Johanne Schmidt-Nielsen indsættes som præsident. Kongefamilien bliver tvangsflyttet til en 2-værelses i det almennyttige Urbanplanen på Amager. Og uden penge, uden jobs, uden kompetencer og med hang til såvel smøger som sprut er de faktisk helt på bølgelængde med resten af overførselsindkomstmodtagerne på Brydes Allé og Peder Lykkes Vej. De er bare blevet sat nogle solide satstrin ned i ydelse.Grundlæggende fornemmer man en sympati med de royale, der bliver ofre for deres egen arrogance og mangel på fornemmelse for undersåtternes ve og vel. Forestillingen frikender nærmest kongefamilien for nogen som helst lod og del i den kuldslåede velfærdsstat, de selv får lov til at mærke grundstemningen i.DE FALDER DOG trods de trange omgivelser og de sparsomme midler til. Og Urbanplanens jævne beboere tager godt imod dem og inddrager dem i deres fællesskab.Se, det er en vaskeægte venstreorienteret pointe, som eksempelvis en Erik Clausen har rejst med i mange år: Solidaritetens omfang er omvendt proportionalt med de involveredes personlige formue. Hvilket illustreres ved, at prins Joachim hytter eget skind, fordi han er vaks til at overføre midler til udlandet (selvfølgelig via Saxo Bank og Lars Seier), og efterfølgende nægter at støtte sin bror økonomisk med det ideologisk farvede argument, at understøttelse svækker det personlige initiativ: »Du vil vel ikke ende som Dovne Robert? Det var understøttelse, der ødelagde den mand«, hedder det med karakteristisk strandvejskynisme fra lillebror til kronprinsen. Men til gengæld viser den lokale Amager-frisør sig villig til at hjælpe Mary til et job - som telefonmedarbejder hos Cosy Massage, hvilket der kommer en ret kostelig, men også fladpandet sketch ud af. Og prinsgemalen bliver buddymed Ole Vicevært (der kaldes sådan, fordi han hedder Ole og er vicevært); sammen går de på andejagt med Bjørnebryg i posen, men ender med at skyde en misbrugskonsulent og en Netto-pose i stedet.Men indimellem brydes den faktisk ret overbevisende illusion, opsætningen formår at skabe trods en minimalistisk radioteaterkulisse, af fortællingen om den redaktionelle indgriben i processen.Den har ikke samme humoristiske kraft som selve satirekalenderens afsnit. Til gengæld gestalter Anders Budde Christensen med stor styrke en mediemellemleder, der jovialt forråder sine medarbejdere med henvisning til beslutninger truffet højere oppe i systemet. Mellemlederen er i øvrigt en mand. Skaldet, kraftige sorte briller, lyseblå skjorte og antracitblå jeans med lave baglommer. Det forekommer ærlig talt en smule kønsmæssigt skævt, når nu DR i den grad må siges at være en organisation med kvindelige ledelse - og det er udtryk for vanetænkning hos manuskriptforfatter Flemming Klem og instruktør Lotte Svendsen. Men mænd, især mellemledermænd, er jo bare selve den inkarnerede ondskab, ikke sandt, den fordom vil vi gerne bevare.FORESTILLINGEN, DER MEDen spilletid på lidt over en time er prisværdigt kort, indeholder mange aldeles vidunderlige forløb og onelinere: Tomme pantflasker er »Amagers svar på bitcoins«, og prins Henrik reaktion på en tom metadonflaske er også skæg: »Château Metadon, jeg kender det ikke. Men det er sikkert et fremragende château«. De medvirkende havde en fest, kunne man mærke. Claes Bang er en forrygende prins Henrik, og Mette Horn vrister sig som dronning Margrethe fri af såvel Ulf Pilgaard som Preben Kristensens skygge, og i rollen som kronprinsesse Mary er Stine Schrøeder Jensen pragtfuld med en totalt overstyret australsk accent og dead pan-aflevering af replikker. Georg Metz er i fortællerstolen behagelig - den mands stemme er som sauternes. Man har lidt ondt af Johanne Schmidt-Nielsen, der bliver skrevet mere og mere ud af forestillingen, og man savner af og til lidt overraskelse i en satire, der virkelig kan sine fjendebilleder på fingrene.Satirens grundkoncept minder påfaldende om Sue Townshends - faktisk ganske morsomme - ' The Queen and I' fra 1992, hvor den britiske kongefamilie afsættes og forvises til almennyttigt byggeri.Men det er omplantet til danske forhold, så man tænker ikke videre over det, og hele tricket - stranger in a strange landideen - har ingen jo patent på.Så alt i alt må man undre sig såre over, hvorfor ' Jul i republikken' skulle ende som et teaterstykke. Men samtidig glæde sig over, at det skete. For det er altså en skæg lille julesatire.henrik.palle@pol.dk .DR ender med at fremstå som mere nosseløs end et helt kor af kastratsangere.
JULEKALENDER Aveny T trådte til, så vi alle kan se den julekalender, DR ikke turde sende. ' Jul i republikken' er sine steder hylende morsom, men også træt forudsigelig i sin satire.
Fremover skal Danmarks Radios medarbejdere indstille sig på enten at flytte eller pendle til den sibiriske tundra. Det kom frem onsdag, hvor minister for offentlig innovation, Sophie Løhde, præsenterede regeringens plan for udflytning af offentlige arbejdspladser »Sibirien dækker knap ti procent af Jordens overflade og er af stor geopolitisk betydning. Det er desuden et område, hvor der stort set ikke findes nogen offentlige danske arbejdspladser.Set i det lys er det kun naturligt, at regeringen opprioriterer DRs dækning af og tilstedeværelse i netop Sibirien,« forklarer ministeren og afviser blankt, at regeringen ønsker at straffe Danmarks Radio efter en række skandalesager i 2017.»Overhovedet ikke. Public service indebærer, at man sender TV fra og om alle de udkantsområder, hvor kommercielle kanaler ikke kommer. Desuden er Rusland et geopolitisk centrum, som Danmarks Radio med fordel kan øge sin dækning af.« Regeringen planlægger at udstyre de udflyttede medarbejdere med spånplader, rockwool og værktøj, så de selv kan opføre en ny udgave af DR Byen i Krasnojarsk-regionen, hvor man understreger, at der vil være gode muligheder for at pendle eller flytte til.»Huspriserne i regionen er ekstremt fordelagtige sammenlignet med eksempelvis Vesterbro eller Amager, hvor mange danske journalister bor, så vælger man at flytte til Sibirien, er der mange fordele. Men hvis man ikke ønsker det, er der også rigtig gode muligheder for at pendle,« siger ministeren og peger på, at en enkeltbillet til Igarka-lufthavnen kan fås for 3.000-4.000 kroner med en typisk rejsetid på blot 15-20 timer.Også i forhold til vejrdækningen mener ministeren, at Sibirien byder på store fordele for et udflyttet DR.»Ekstremt vejr er noget, som danskerne sætter stor pris på, og der er det indlysende, at Sibirien byder på helt andre muligheder end eksempelvis Hirtshals eller Gedser,« siger Sophie Løhde og understreger, at den populære serie »Alene i vildmarken« også vil få forbedret sine produktionsvilkår markant.
Som led i dens udflytningsplan har regeringen besluttet, at Danmarks Radio fremover skal sende fra Sibirien. Minister afviser, at der er tale om en straffeaktion og understreger, at tiltaget vil give bedre muligheder for at dække udkantsområder.
Storbytyper i grønne omgivelser 
MUSIKREDAKTØREN ANBEFALER Det er en god idé at bestille billetter allerede nu, hvis du ikke vil gå glip af årets største musikoplevelser. 
Mange bilejere i de større danske byer kender problemet: At der ikke er en eneste parkeringsplads i nærheden af boligen, når vi kommer hjem.Den udfordring fandt Ann Maibritt Ehlers fra København en smart løsning på en aften i marts sidste år -troede hun i hvert fald.»Jeg kom hjem om aftenen, og der var simpelthen ingen parkeringspladser i nabolaget. Heller ikke på sidegaderne. Derfor valgte jeg at parkere bilen på tværs af parkeringsbåsen efter at have sikret mig, at alle fire hjul ville være indenfor stregerne. Det har jeg faktisk gjort før, og ved den lejlighed forhørte jeg mig hos en p-vagt, som fortalte, at det var en lovlig parkering,« siger Ann Maibritt Ehlers, som ejer Cafe Under Elmene på Amager.Derfor var overraskelsen stor, da hun så en parkeringsafgiftpå 510 kroner i forruden næste morgen.»Jeg blev pisseirriteret og gik direkte op i lejligheden igen for at ringe og klage over bøden,« siger Ann Maibritt Ehlers, som netop har delt et billede af den alternative parkering på Instagram.Den 27. juni 2017 tikkede afgørelsen ind i hendese-boks. Og den faldt ud til Ann Maibritt Ehlers' fordel.' Vi har behandlet din klage og har besluttet at annullere parkeringsafgiften, da afgiften ikke skulle have været pålagt,' skriver Center for Parkering i Københavns Kommune i brevet, som BT har set.Kommunen gør dog opmærksom på, at en parkering kan kaste en bøde af sig, hvis politiet ' anser denne måde at parkere på som en risiko for trafiksikkerheden.' Det er dog ikke sket, og nu opfordrer Ann Maibritt Ehlers andre bilejere i de større byer til at parkere på den noget utraditionelle måde.»Jeg synes, det er en smart måde at parkere på, hvis man har en lille bil. Hvis alle gjorde det, ville der jo være langt flere parkeringspladser i byen,« siger hun.niep@bt.dk 
SMART PARKERING Ann Maibritt Ehlers klagede over p-bøde - og fik medhold.
Kært barn har mange navne.Og det samme gælder avisen, som denne journalist skriver i, og som denne læser søger oplysning og viden i. For præcis 269 år siden, 3. januar 1749, udkom første eksemplar af Kjøbenhavnske Danske Post-Tidender. Et noget langt og knapt så mundret navn, men det er altså, hvad avisen hed, da hofbogtrykker Ernst Heinrich Berling sendte første eksemplar ud af mange i trykken.Mellem 1808 og 1833 hed avisen Den til Forsendelse med de Kongelige Rideposter privilegerede Danske Statstidende. I 1833 blev avisen døbt Berlingskes Politiske og Avertissements Tidende. I 1936 blev navnet forkortet til Berlingske Tidende, og i 2011 blev navnet forkortet yderligere til Berlingske.Logoet med laurbær-og palmegrene anbragt over det danske våben kan stadig ses på avisen, der nu udkommer dagligt. Dog i en noget redesignet udgave. Sådan et logo må man holde fast i, når man kan bryste sig af at være Danmarks ældste eksisterende avis.Siden 1749 er der sket meget for avisen, der siden 1765 har holdt til i Pilestræde i Indre København.Første illustration blev bragt i avisen 10. oktober 1749: En græshoppe, som var fundet på »den liden øe Amager.« Og først i 1914 bliver det første fotografibragt i avisen. Berlingske har haft bl. a.Billed-Bladet, B. T., Berlingske Aftenavis (fra 1971 Weekendavisen) og Jyske Tidende under sine vinger. Nogle er her endnu, mens andre er frasolgt. Men én ting er sikker. Berlingske husker sin arv, når de ansatte møder ind hver dag.Der står trods alt »Ob fructus ardua scandit« øverst på Berlingskes logo.I oversættelse af en tidligere chefredaktør betyder det: For frugternes skyld bestiger den de yderste grene.

30 Skuespiller Molly Blixt Egelind, Amager, 30.40 Folketingsmedlem Mikkel S.Dencker, Rødovre, 42, sygehusdirektør Michael Storm Klausen, Thisted, 44, administrerende direktør, cand. jur.Flemming Lyngholm, Charlottenlund, 46, musiker Søren Poppe, Hillerød, 46, prinsesse Alexandra zu Sayn-Wittgenstein-Berleburg, Tyskland, 47, uddannelses-og forskningsminister, fhv. justitsminister, fhv. borgmester, folketingsmedlem Søren Pind, København, 48.50 Chief sports officer, fhv. direktør Vibeke Snedgaard Rafaelsen, Hellerup, 50, filminstruktør, filmproducent Annette K. Olesen, Frederiksberg, 52, fhv. næstformand, stabschef Karin Bancsi, Hvidovre, 57, landsdommer Annette Dellgren, Viborg, 58, komponist, kapelmester, restauratør James Price, Gentofte, 58, direktør, invester, cand.- merc.Morten Rahbek Hansen, Middelfart, 59.60 Direktør, cand. jur. Karen-Inger Bast, København, 60, disability stakeholder manager, fhv. formand Stig Langvad, Kokkedal, 61, ambassadør Anders Carsten Damsgaard, Beijing, Kina, 62, fhv. museumsdirektør Ingrid Fischer Jonge, København, 63, professor Jørgen Delman, Hellerup, 67, seniorkonsulent, landinspektør, lic. agro. Jens Christensen, København, 68.70 Fhv. embedslæge Anne Kirstine Fabricius, København, 70, lærer Finn Aastrup Jørgensen, Næstved, 72, sygeplejerske, fhv. ejendomsinspektør Benny Andresen, Agedrup, 73, ambassadør Johannes Dahl-Hansen, Gentofte, 73, fhv.administrerende direktør Heine Simoni Jørgensen, Tappernøje, 73, direktør, konsul Karsten M. Olesen, Græsted, 73, teknisk chef, ingeniør Thyge Hvass Rasmussen, Egå, 73, billedvæver Jane Ring, København, 74, fhv. cheflæge, fhv. hospitalsdirektør Steen Friberg Nielsen, København, 75, gårdejer Kaj Ole Pedersen, Hjørring, 75, fhv. direktør, civilingeniør Ole Friis-Hasche, Vanløse, 76, lektor Libby Tata Arcel, København, 77, direktør Otto Heinrich Graham, Herlev, 77, fhv. chefkonsulent Karlo Jensen, Mariager, 79.80 Fhv. administrerende direktør, ingeniør Finn Walther, Aalborg, 81, konsul, fhv. direktør Erling H. C.Korch, København, 83, fhv. politimester Sten Berthing, Odder, 84, kommandør Ole Peter Jensen, Solrød Strand, 87, og fhv.forvaltningschef, civilingeniør Carl Erik Vested, Odense, 88 år.

Hvem læser du gerne? Jeg læser mest gode krimier, slægtsromaner og erindringsbøger.Jeg har, siden jeg var udvekslingsstudent i USA i starten af 1990' erne, haften svaghed for John Grisham, der skriver krimier og retssalsdramaer på stribe.Jeg læser dem i originaludgaven, så det er forfatterens egne ord, og så jeg holder jeg samtidig mit engelske ved lige.Grisham skriver for det første underholdende og for det andet med en politisk undertone.Den første Grishambog, der fangede mig, var " Øje for Øje", som handlede om et racistisk motiveret mord i de amerikanske sydstater.Siden har han skrevet om dødsstraf. Om kynisme i tobaksindustrien, forsikringsbranchen og kulindustrien og meget mere.Hvad læser du lige nu? Jeg er i gang med Emmanuel Macrons bog " Revolution", som er dybt fascinerende. Ikke bare fordi Macrons verdenssyn flugter med mit eget, men især fordi han er så rodfæstet i filosofiens, dannelsens og symbolikkens verden.Det er et blik ind i hans fortid og hans sjæl, som viser noget af den dybde, der ligger bag parolerne om en ny vej for Frankrig. Som eksempel henviser han til sin mormor, der var lærerinde, da han berører det følsomme emne om tørklædeforbud i franske skoler, som hun ville have begrædt: " Fordi på dette område opnår vi intet uden kærlighed," som han citerer hende for at sige. Og så ligger Grishams " Rogue Lawyer" og venter på en ferie.Hvor læser du? Jeg læser mest under transport, det kan være i en togkupé eller i et fly. Og så læser jeg i mine ferier. I hverdagens travlhed må bøgerne som oftest vige for mails og mødepapirer, og derfor er det især i ferierne, at jeg får vendt siderne i en bog.washuus@k.dk Fakta: Morten ØstergaardFødt i 1976 i Aarhus.Har studeret statskundskab på Aarhus Universitet. Valgt til Folketinget i 2005. Var økonomi-og indenrigsminister fra september 2014 til juni 2015.Er politisk leder af Radikale Venstre. Er gift med Line Legarth Stigel, der er jurist. Parret har to børn og bor på Amager.
hvem hvad hvor Partileder Morten Østergaard (R) er stor fan af den amerikanske forfatter John Grisham. Lige nu er han dog i gang med Emmanuel Macrons " Revolution", mens en Grisham-bog venter på den næste ferie.
Esbjerg og Viborg rykkede ud af Superligaen i sidste sæson, og det har været en vanskelig begyndelse i 1. division for begge mandskaber.Esbjerg havde ikke vundet i de seneste tre kampe og var ved at komme et stykke væk fra topstriden.Men i går snuppede Esbjerg alle tre point, da det endte med en 4-0-sejr ude over FC Roskilde.Hjemmeholdets angriber Mathias Gerht begik en kæmpe fejl, som satte Esbjerg i gang efter 11 minutter.D en tidligere Brøndby-spiller lossede en høj bold ned i egen forsvarszone, og det gav en friløber til Esbjerg-angriberen Anders Dreyer, som nemt scorede til 1-0 med et fladt spark.Den smalle føring holdt helt indtil slutfasen, hvor Esbjerg gik målamok med tre scoringer i de sidste ti minutter.Den lynhurtige Esbjerg-angriber Emmanuel Oti øgede til 2-0 på en friløber. Og i overtiden scorede både Jesper Lauridsen og Lasha Parunashvili, så slutresultatet blev 4-0.Sejr over bundholdetViborg havde ikke vundet i de seneste fem kampe, og derfor var holdet pisket til at vinde ude over bundproppen Skive.Sejren på 3-1 blev da også sikret i overbevisende stil med scoringer fra Jeppe Grønning, Andreas Albers og Jonas Kamper, inden Thomas Dalgaard pyntede på resultatet for Skive.Fredericia vandt tidligere i går 3-1 ude over Fremad Amager, mens Brabrand spillede 1-1 hjemme mod Nykøbing FC.Resultaterne betyder, at Esbjerg rykker op på fjerdepladsen med 28 point efter 17 kampe, blot ét point fra Vendsyssel på tredjepladsen, der dog kun har spillet 16 kampe.Viborg er placeret på sjettepladsen med 25 point efter 17 kampe, mens FC Roskilde har 21 point på syvendepladsen.Vejle topper 1. division med 34 point efter 16 kampe/ ritzau/.
VENDEPUNKT Superliganedrykkerne Esbjerg og Viborg vandt begge deres kampe i 1. division i går.
Carsten Rygaard, 70Fhv. ledende overlæge, Snekkersten, bliver 70 år 22.oktober.Han er opvokset på Amager, student fra Christianshavns Gymnasium 1966, læge fra Københavns Universitet 1975 og efter uddannelse på hovedstadsregionens sygehuse speciallæge i patologi i 1988. Han blev overlæge i Vejle, men vendte tilbage til København i 1993 som overlæge på Hvidovre Hospitals patologiafdeling, hvor han 2003-16 var ledende overlæge.Det faglige fokus har været gynækologisk patologi, hvor afdelingen inden for de seneste ti år blev Nordens største vedr. screening for livmoderhalskræft og førende i Danmark mht. til at indføre ny teknologi og undersøgelsesmetoder inden for diagnostik af HPV (human papillomavirus -hovedårsagen til livmoderhalskræft), hvor resultaterne blev præsenteret ved internationale kongresser og gennem talrige videnskabelige publikationer. Han har været rådgiver for Sundhedsstyrelsen vedr. screening og har 2007-16 været formand for den nationale styregruppe og Dansk kvalitetsdatabase for Livmoderhalskræft Screening. Undervejs har han undervist på Hospitalslaborantskolen og været klinisk lektor og censor i patologi ved Københavns Universitet.Carsten Rygaard har gennem årene haft tillidshverv som formand for Københavnske Reservelæger og Københavns Lægeforening og i den forbindelse modtaget Københavns Lægeforenings hæderspris »Æskulapen«. Har været medlem af Overlægeforeningens og Foreningen af Speciallægers bestyrelse og 2001-2007 siddet i Lægeforeningens hovedbestyrelse og haft formandskabet for foreningens Arbejdsmiljøudvalg og Grønlandsudvalg.Er formand for Danske Patologers Organisation og er dansk repræsentant i den europæiske speciallægeorganisation UEMS og European Board of Pathology.Carsten Rygaard har stor interesse for kvalitetsudvikling og har været med i Rådet for Medicinsk Kvalitetssikring og bestyrelsesmedlem i Dansk Selskab for Medicinsk Kvalitetssikring, hvor han også ledte Årsmøderne. Har taget diplomkursus i Marketing i Sundhedsvæsenet ved Aarhus Universitet og også været engageret i implementering af telemedicin gennem firmaet Dansk Telemedicin.Siden 2016 har han koncentreret sig om bestyrelsesposter og projektvirksomhed.Han er gift med Marianne og de rejser ofte, især til sommerboligen i Provence. Den fysiske form søges opretholdt gennem roning på Øresund og langtursroning i Tolos græske farvande - og det sociale og selskabelige som æresmedlem af ølklubben »Gamla Bryg« og i bestyrelsen for »Mikrobryggeriet Wibroes venner« samt medlemskab af Helsingørs kongelige priviligerede Skydeselskab og fiskerbåden Kesjah i Snekkersten Havn.

Arbejderen lægger stor vægt på at skildre stemning og aktiviteter på landets arbejdspladser og i fagbevægelsen. Mange fortæller, at Arbejderen er deres primære kilde til informationer om, hvad der rører sig i fagbevægelsen.At denne satsning på det faglige stof vækker genklang i fagbevægelsen ses blandt andet af de faglige bevillinger, der ruller ind på støttefondens konto. Tidligere i år er der kommet bevillinger fra 3F BJMF i København, fra 3F Midtvendsyssel og fra såvel murerne som murerarbejdsmændene i Aarhus. I september måned er det så fagforeningerne 3F København, 3F Transport, Logistik og Byg i Aarhus, 3F Viborg og BUPL Aarhus, der har bevilliget penge. Samt Fødevareforbundet NNF.Arbejderen læses også blandt Enhedslistens medlemmer, og en række afdelinger af partiet giver bidrag til støttefonden - i denne måned afdelingerne på Østfyn, i Halsnæs og i Rødovre.Alt i alt er der med udgangen af september måned indsamlet 732.597 kroner. og inden årets udgang er det målet at få indsamlet 1.200.000 kroner.Efteråret er højsæson for støttefester til fordel for Arbejderen.I september var der fest på Nørrebro, hvorfra der blev indbetalt 13.416 kroner. I oktober har der været fester dels i det københavnske nordvest-kvarter, dels i Aarhus, og 4. november er der så støttefest dels på Amager, dels i Køge. Hvis du vil med, så kig efter annoncerne i avisen.Opbakningen til Arbejderen er fantastisk, og vi takker for alle bidrag.Kontonummer til Arbejderens støttefond: reg. nr. 5361, kontonr.0249087.Støt dit dagbladHvert år samler vores fantastiske læsere tusindvis af kroner ind til Arbejderen for at sikre avisens fremtid. I år skal der samles 1,2 millioner kroner ind - et mål som vi kun kan nå med din hjælp!.
STØT ARBEJDEREN Med udgangen af september er indsamlingen rundet 732.000 kroner. En række flotte faglige bevillinger er blandt andet rullet ind.
Den 46-årige ubåds-bygger Peter Madsen giver ikke op uden kamp i forsøget på at blive løsladt fra fængslet.Han havde i går mulighed for at vælge en frivillig forlængelse af sin fængsling, så han ikke skulle frem for en dommer igen.Den mulighed vælger arrestanter indimellem, hvis de vurderer, at der ikke er nogen chance for at blive løsladt.I ubåds-sagen har Østre Landsret for små fire uger siden stadfæstet byrettens kendelse om, at der er mistanke om, at Peter Madsen har begået drab og derfor skal sidde bag tremmer.Men den drabssigtedes advokat Betina Hald Engmark meddelte i går til Ekstra Bladet på en sms: - Jeg kan oplyse, at der ikke bliver tale om en frivillig fristforlængelse.Derfor skal der i dag være endnu et retsmøde i sagen.Anklager Jakob Buch-Jepsen vil bede retten forlænge fængslingen med yderligere fire uger.Med på videoRetsmødet kommer til at foregå klokken 15.45. Den drabssigtede og hans advokat vil ikke fysisk sidde i retslokalet, men i et dertil indrettet lokale i fængslet, og han vil deltage i retsmødet via et videolink.Anklageren forventer et ganske kort retsmøde.Om forsvareren er enig i det, vides ikke. Betina Hald Engmark meddelte i går, at hun ikke havde yderligere kommentarer.Peter Madsen nægter sig skyldig i drab og har fortalt, at den svenske journalist Kim Wall døde på grund af en ulykke om bord på hans ubåd, da hun fik en 70 kilo tung luge i hovedet. Han smed hende derefter over bord og siger, at hun var hel.Imidlertid blev Kim Walls torso fundet ugen efter i en vandkant på det sydvestlige Amager. Hoved, ben og arme var skåret af.fleck@eb.dk ;linette@eb.dk .
UBÅDS-SAGEN.
Dobbeltmorderen Naum Conevski har været bag lås og slå i knap 33 år, siden han blev anholdt for at likvidere to tilfældige drenge med nakkeskud på Amager i maj 1984.Og i går afviste Københavns Byret at løslade den 67-årige livstidsfange på prøve.Det er første gang, retten har taget stilling til prøveløsladelse, efter at Kriminalforsorgen flere gange har vurderet, at det var utilrådeligt at prøveløslade Naum Conevski.Dommeren henviser til den meget alvorlige kriminalitet, som Naum Conevski har begået, samt oplysninger fra Retslægerådet vedrørende risikoen for fremtidig personfarlig kriminalitet.Risiko aftagetConevski blev i 1985 idømt livsvarigt fængsel for dobbeltdrab, drabsforsøg, to røverier og voldtægt og udvist for bestandigt.Retten lægger dog også til grund - navnlig efter de lægelige oplysninger i sagen - at Naum Conevski under sit nuværende ophold i en lukket retspsykiatrisk afdeling i en længere periode har udvist en adfærd, hvor det må antages, at risikoen for misbrug af rusmidler, ny kriminalitet og undvigelse er ' væsentligt aftaget'.Retslægerådet har vurderet, at selv om risikoen er aftaget, så er det vanskeligt med sikkerhed at vurdere risikoen for ny farlig kriminalitet på grund af Naum Conevskis psykiske tilstand.Dobbeltmorderen er indlagt på lukket afdeling på det psykiatriske hospital, Sct.Hans og får stadig antipsykotisk medicin, men beskrives som velbehandlet af lægerne.Han har udgang i tre timer tre gange om ugen med en medarbejder fra hospitalet og bliver beskrevet som meget ' institutions-præget' med behov for, at tingene er i faste rammer.Retslægerådet anbefaler, at der først tages stilling til prøveløsladelse efter en eventuel overflytning til en åben psykiatrisk afdeling med en væsentlig udvidelse af hans frihedsrettigheder.Den behandlingsansvarlige overlæge på Sct. Hans vurderede i retten, at det var forsvarligt set med lægefaglige briller at løslade ham på prøve eller overføre ham til åben afdeling.- Naum Conevski er stabil og har været det længe, forklarede overlæge Peter Løppenthin.linette.k.jespersen@eb.dk .
Naum Conevski får ikke lov til at blive udvist til sin familie i Makedonien.
Dagens navn: Athanasius, der var født i Alexandria, Egypten.Han måtte i mange år gemme sig i ørkenen, da han blev forfulgt af kejser Constantius til dennes død i 361. Han deltog i kirkemødet i Nikæa, hvor han var fortaler for den antagelse at »Sønnen var af samme væsen som Faderen«. Athanasius gennemførte en afstemning, der vedtog antagelsen med 301 stemmer mod 70.Han regnes for en af de græske kirkefædre.1519: Det italienske multigeni Leonardo da Vinci (billedet, selvportræt) dør i Frankrig, 67 år gammel.1536: Dronning Anne (Boleyn) af England indsættes i Tower i London med henblik på rettergang og senere henrettelse.1729: Den senere kejserinde Katharina II af Rusland, fødes i Stettin.(Død 1796).1892: Baron Manfred von Richtofen, tysk krigsflyver i Første Verdenskrig, kendt som "den røde Baron", fødes. (Død 1918).1904: Bing Crosby, den amerikanske sanger og skuespiller, fødes.(Død 1977).1945: Berlin overgiver sig til Den Røde Hær.1958: Århus Folkepark nu Tivoli Friheden åbner.1969: Den britiske luksus-liner "Queen Elizabeth II" står ud på sin jomfrurejse.1982: En britisk ubåd sænker den argentinske krydser "Belgrano" under krigen om Falklands-øerne.1989: I forbindelse med en bilulykke på Kongevejen ved Birkerød, finder politiet et girokort i bilen. Girokortet fører politiet til Blekingegadebandens dæklejlighed på Amager.1990: Ungarn får sin første, demokratisk valgte regering siden 1947 med forfatteren Arpad Goncz som præsident.1998: Stats-og regeringschefer i EU vælger hollænderen Wim Duisenberg som den første chef for den nye Europæiske Centralbank.2000: Falck og sikringskoncernen Group 4 fusionerer til selskabet Group 4 Falck med 115.000 ansatte i 52 lande.2008: Myanmar rammes af cyklonen Nargis. Med flere end 22.000 dræbte, 41.000 savnede og op mod en million hjemløse, er cyklonen den værste naturkatastrofe, der nogensinde har ramt landet.2010: Bil nummer 50 mio. kører over Øresundsbroen - to måneder før broen kan fejre sit 10 års jubilæum.2012: Den norske maler Edvard Munchs verdensberømte maleri "Skriget" (foto, udsnit) bliver solgt på Sotheby's auktion i New York for 107 millioner dollar.2015: Bolsjoj-ballerinaen Maj Plisetskaja dør. Hun blev 89 år.

Udflugt. Torsdag 10. august sejler den hjemmebyggede ubåd ' Nautilus' ud fra Refshaleøen i København. Klokken er ca. 19.Om bord er to personer: kaptajnen og den svenske journalist Kim Wall.Hun har ifølge hans senere forklaring kontaktet ham, sandsynligvis for at skrive om hans passionerede arbejde med bl. a. ' Nautilus'.Flere vidner ser og fotograferer ubåden på vej ud af København. Stemningen er tilsyneladende afslappet. På et foto, taget af en forbisejlende, ses en smilende Kim Wall forme et hjerte med hænderne. To sejlere møder en snakkesalig kaptajn, da de passerer udbåden midt på aftenen.Men der sker et eller andet om bord, der ser ud til at ændre situationen.Hen på aftenen sms'er kaptajnen til en kammerat, at en planlagt sejlads med ' Nautilus' dagen efter er aflyst. Og omkring midnat er et handelsfartøj ved at ramme ubåden, der på 30 meters afstand og uden lys sejler ind foran skibet. På det tidspunkt sejler ubåden med omkring 10 km/t mod syd, siger en sømand fra skibet. Han så kun ubåden takket være måneskinnet den nat.Alarm. Fredag morgen ved 2.30-tiden ringer Kim Walls kæreste til myndighederne.Hun er ikke kommet hjem fra turen med den danske ubåd. Oplysningen går til søredningstjenesten.Den videregives til Lyngby Radio, som længe forsøger at få kontakt til ' Nautilus' via skibsradioerne, men det er forgæves.Et par timer senere er en storstilet eftersøgning af ubåden gået i gang, dirigeret af marinehjemmeværnet i Dragør. Flere fartøjer og redningsbåde sættes ind. Det samme gør et par helikoptere.Via bl. a. sociale medier anmodes lystsejlere og handelsfartøjer om at holde øje med den savnede ubåd i Øresund og Køge Bugt.Problemet er, at ingen kender til den nøjagtige rute, kaptajnen havde tænkt sig at sejle med den svenske journalist. Derfor ved man ikke rigtig, hvor eftersøgningen skal koncentreres.Efterhånden fører henvendelser fra andre sejlere til, at ubådsjagten samles om vandet syd om Amager.Den savnede ubåd er sidst set ved Drogden Fyr ud for øens sydspids og havde ifølge flere bevæget sig ind mod Køge Bugt.Fundet. Op ad formiddagen får vidner i en båd øje på den eftersøgte ubåd.Den ligger noget syd for Amager. De orienterer myndighederne om, at de har fundet den savnede ' Nautilus' og sejler hen til ubåden.Kaptajnen står alene i tårnet og siger, at han lige skal fikse noget og beder dem holde sig på afstand. »Det kan godt være lidt farligt«, siger han ifølge Helsingør Dagblad, inden han kravler ned ad stigen og kortvarigt er ude af syne for mændene i lystbåden.Da han atter dukker op i tårnet, begynder ubåden at synke. Det går rigtig stærkt. På få minutter fylder 38.000 liter vand ubåden, og den går ned.Vidnerne får reddet ubådskaptajnen om bord i deres båd og sejler ham i land i Dragør ved 11.30-tiden, hvor politiet venter. Han siger til de forsamlede journalister, at han var alene i båden på ulykkestidspunktet, og at den sank, da noget ved ballasttanken går i stykker.Politiet kører ham til afhøring i København for at få et overblik over, hvad der gik galt under togtet med ' Nautilus'.Fængsling. Få timer efter redningen sigter politiet ubådskaptajnen for drab.Han forklarede til at begynde med, at han satte Kim Wall af på Refshaleøen ved strandbaren Halvandet torsdag aften, men den oplysning sår efterforskningen alvorlig tvivl om.Dagen efter, lørdag 12. august, fængsles han ved et grundlovsforhør.Det gennemføres for lukkede døre af hensyn til oplysninger, som ifølge anklageren kan virke krænkende for den svenske journalists pårørende.Han fængsles i 24 dage for uagtsomt manddrab under skærpende omstændigheder.Samtidig løftes ' Nautilus' op fra bunden af Køge Bugt. Den fragtes i land, hvor politiets teknikere søndag finder frem til, at båden gik ned som følge af en overlagt handling. Der var ingen mennesker i ubåden, tilføjer politiet.Mandag meddeler politiet, at kaptajnen under retsmødet fortalte, hvordan der var sket en ulykke under sejladsen, og at den havde kostet Wall livet. Derfor havde han skilt sig af med liget et eller andet sted i Køge Bugt.Torso. Midt på eftermiddagen mandag kører en cyklist ad dæmningen langs det sydvestlige Amager og får øje på noget i vandkanten. Det viser sig at være torsoen af en kvinde. Hovedet, armene og benene er skåret af - ifølge politiet ved en bevidst handling. Om det er Kim Wall, kan ikke umiddelbart afgøres.Først tidligt onsdag kommer bekræftelsen af det, alle frygtede: Ligdelen stammer fra Kim Wall. Og der var fastgjort metal på den, tilsyneladende for at sikre, at den ville synke til bunds. Resultatet er, at sigtelserne mod kaptajnen udvides til også at handle om usømmelig omgang med lig. Det nægter han.Samtidig afslører politiet, at der er fundet blodspor fra kvinden i ' Nautilus'.På det tidspunkt har efterforskerne kortlagt ubådens nøjagtige rute.Nu leder man efter resterne af den svenske journalist og det tøj, hun var iført, da hun stævnede ud med ' Nautilus'.Og politiet er ved at efterforske de mere end 600 henvendelser, man har fået fra offentligheden.
En af de mest usædvanlige kriminalsager i nyere tid har præget danske og internationale medier de seneste dage. En idérig og berømmet ener og en internationalt anerkendt kvindelig journalist stævnede i sidste uge ud ien af verdens største privatejede ubåde. Men noget gik galt. I dag er kvinden død, og manden fængslet. Her er historien om den smuttur med ' Nautilus', der begyndte med glade smil til forbisejlende og endte i den fuldstændige tragedie et sted i Køge Bugt.
En dansk mand er tiltalt for at have dræbt sin kæreste på et hotel i det sydlige Spanien.Den 54-årige mand fra Amager blev anholdt for cirka to og et halvt år siden, efter at hans danske kæreste blev fundet død på et hotelværelse på BQ Andalucía Beach Hotel ved feriedestinationen Malaga.Det skriver Ekstra Bladet.Den danske mand er ifølge anklageskriftet tiltalt for at have kvalt sin kæreste med ledningen til en mobiloplader.Drabet skal være sket, efter at de to havde været på en bar i feriebyen Torre del Mar, hvor de ifølge anklageskriftet kom op at skændes. Skænderiet fik angiveligt kæresten til at tage tilbage på hotelværelset, som den danske mand først vendte tilbage til morgenen efter.Ifølge anklageskriftet kom parret endnu engang op at toppes på hotelværelset, før de havde sex, hvorefter kæresten faldt i søvn. Mens hun sov, skal den danske mand have taget ledningen til en mobiloplader og lagt den om halsen på hende, hvorefter han dræbte hende.Både den tiltalte og hans kæreste havde ifølge tiltalen drukket alkohol og taget kokain, skriver Ekstra Bladet.Det var den tiltalte mand selv, der ifølge anklageskriftet om morgenen gik ned i hotellobbyen og fortalte hoteldirektøren, at hans kæreste var bevidstløs og ikke trak vejret. Han forklarede angiveligt samtidig, at han ikke kunne huske, hvad der var sket, fordi han var fuld.Til Ekstra Bladet fortalte hoteldirektøren Andrés Guerrero efter anholdelsen af danskeren, at han fulgte med ham op til hotelværelset, hvor han så kvinden, der lå livløs og kun delvist dækket af et tæppe i sengen.»Jeg har set mange gæster, der døde af naturlige årsager som hjertestop eller lignende. Men intet som det her,« sagde han dengang.Drabet skal have fundet sted i sommeren 2015. Dengang bekræftede Udenrigsministeriets Borgerservice over for BT, at en dansker var fundet død i feriebyen.Anklagemyndigheden kræver danskeren dømt for drab.Ifølge spanske medier nægter manden sig skyldig.mama@bt.dk 
SKÆNDERIER OG SEX Dansk mand anklaget for at kvæle sin kæreste på hotelværelse i Spanien. Nægter sig skyldig.
Tidligt onsdag morgen bekræftede Københavns Politi, at den torso, der mandag blev fundet i vandkanten på Amager, er den svenske journalist Kim Wall, der har været forsvundet, siden hun 10. august sejlede ud på Øresund med den nu varetægtsfængslede og drabssigtede mand Peter Madsen.Som freelancejournalist havde Kim Wall skrevet for medier som New York Times, The Guardian og Harpers Magazine og rejst i hele verden, og mange af disse medier skriver nu om hendes død. Veninden Sruthi Gottipati skrev i The Guardian: »Efter at have rapporteret fra Afrika, Asien og Det Caribiske Hav var det i hendes hjemlige Skandinavien, der antages for at være en ligestillingsbastion, at Kim forsvandt. Det er en uhyggelig påmindelse om at spørgsmålet om kvinders sikkerhed ikke kan afvises med et skuldertræk som et problem, der alene er relevant i udviklingslande - som om vesten er immun over for misogyni.« Peter Madsen havde allerede ved grundlovsforhøret erkendt, at han havde smidt liget af Kim Wall i Køge Bugt. Ifølge hans egen forklaring skete der en ulykke ombord på hans ubåd, der forårsagede Kim Walls død og derefter valgte han at »begrave hende til søs«. Drabschef Jens Møller kunne ved et pressemøde fortælle, at Kim Walls krop var blevet parteret og påført skader, der sammen med en påhæftet metalgenstand skulle sikre, at liget ville synke til bunds.DNA-prøver taget fra den fundne ligdel matcher dem, politiet har fundet i journalistens forældres hjem nær Trelleborg i Sverige.Efter at have modtaget bekræftelsen på sin datters død med »grænseløs sorg« skriver Kim Walls mor Ingrid Wall i en udtalelse om sin datter, at »Hun har fundet og fortalt historier fra forskellige dele af verden, historier som måtte skrives.Kim rejste i flere måneder i Stillehavet for at lade verden vide, hvad der sker med befolkningen på de øer, som synker som konsekvens af atomprøvesprængninger. Hun tog os med til det jordskælvsramte Haiti, til Idi Amins torturkamre i Uganda og minefelter på Sri Lanka.Hun gav stemme til de svage, de udsatte og de marginaliserede mennesker. Den stemme var der brug for længe, længe endnu. Nu bliver det ikke sådan.« Peter Madsen nægter sig fortsat skyldig.anbr@information.dk 
Den svenske journalist Kim Walls familie modtog nyheden om at deres datter og søster nu er bekræftet død ' med grænseløs sorg'.
Det ser ikke godt ud for Jensens Bøfhus. Familierestauranten, der siden 1984 har leveret bøffer og softice til sultne gæster, kæmper ifølge TV2. dk med et millionunderskud. Nu skal ny menu ændre udviklingen.Ifølge det netop offentliggjorte regnskab kom koncernen Jensens Food Group A/ S ud af 2016 med et underskud på 31 mio. kr. før skat. Derudover er koncernens salg faldet med 8,7 procent siden 2015.Mangler penge Nedturen er ikke ny for den folkekære restaurant. Selskabet bag bøfhuset skylder SEB Bank 160 mio. kr.og har ifølge regnskabet en aftale til og med den 31. august 2017.Selskabets ledelse håber dog at kunne rykke datoen til udgangen af året. Samtidig håber man på at kunne få investorer til at skyde penge i koncernen. Sker der ikke, risikerer de at måtte lukke.I Danmark ligger der lige nu 44 Jensens Bøfhus-restauranter fordelt over hele landet.Moderne mad på menuen I håb om at vende de negative regnskaber forsøger man i år at re-brande Jensens Bøfhus. Man vil lave et nyt menukort, ændre priserne og gøre retterne ' mere nutidige'.Som konsekvens af det store underskud har stifteren og eneejeren af Jensens Bøfhus, Palle Skov Jensen, valgt at trække sig som direktør og overlader posten til Dorte Gleie, der tidligere har været administrerende direktør for ' Den blå planet' i København.»Vi kan ikke blive ved med at køre med underskud. Det kan ingen forretning.Men processen med at ændre forretningen har kostet langt mere, end jeg havde forestillet mig.Det er dyrt at lukke restauranter og sige farvel til ansatte. Men vi er tæt på målet, og vi tror på, at forretningen giver overskud i 2018,« siger Palle Skov Jensen til Børsen.Sidste år lukkede selskabet en Jensens Bøfhus i Sverige og en i Tyskland.I år har man måtte lukke to restauranter på henholdsvis Amager og i Næstved.krdn@bt.dk 
RØDE TAL I et forsøg på at redde restaurantskæden ændrer man menukort, priser og gør retterne ' mere nutidige'.
I sagen om det mulige drab på en svensk mand i en københavnsk haveforening har politiet fået kontakt til de vidner, der blev efterlyst fredag.Men man leder fortsat efter de tre mænd, der angivelig først gennemtævede manden og derefter formentlig smed ham i vandet.Det oplyser den centrale efterforskningsleder i Københavns Politi, Jesper Beuschel.Liget af den 47-årige svensker blev skærtorsdag fundet død i voldgraven ved haveforeningen Vennelyst på Amager.Han var blevet udsat for både slag og spark, viste det sig. Dødsårsagen er drukning, har en obduktion vist.I forbindelse med opklaringsarbejdet har politiet efterlyst to vidner, en mand og en kvinde, der gik tur i området med to små børn og en stor, rød barnevogn.- Dem har vi fået kontakt med, siger Jesper Beuschel.- Vi efterlyser fortsat de tre mistænkte personer, tilføjer han.Mændene beskrives som cirka 30-årige, muskuløse danskere. To har kort, brunt hår, mens den tredje er skaldet.Sidstnævnte var iført en tætsiddende, sort jakke, blå jeans og Nike Air-sko.- Rent efterforskningsmæssigt kører det nu efter den vante gang, siger Jesper Beuschel.Forbrydelsen skete onsdag aften. Sammen med en kammerat var den 47-årige brudt ind i havehus nummer 361.Vrede over de uindbudte gæster kan have udløst det grove overfald, har politiet oplyst.Også kammeraten blev tævet og smidt i vandet, men det lykkedes ham at komme væk.Han fik desuden fat i en ambulance.Da han dagen efter ikke kunne komme i kontakt med den 47-årige, gik han til politiet.Derefter blev liget fundet i vandet.Begge svenskere er, ifølge vicepolitiinspektør Ove Bundgaard Larsen, subsistensløse.De har overnattet forskellige steder i København.Haveforeningen Vennelyst ligger tæt på Christiania.Mændene beskrives som cirka 30-årige, muskuløse danskere.

Det er ikke kun lokalerne, der er i gang med at blive renoveret på Hotel Cecil.Barkortet skal også have en overhaling, og den er nyslået barog natklubsleder Kristian Aagaard i gang med at lave. Han vil gerne have det til at være uprætentiøst og samtidig give kortet et danskorienteret tvist, fortæller han.»Vi vil gerne undgå, at vi skal brænde bær af til vores drinks«, siger 25-årige Kristian Aagaard, som altså ikke mener, at en drink skal være så kompliceret, at den tager mere end fem minutter at lave.Siden han begyndte som afrydder på Rust i 2013, har han været drifts-og personalechef på Amager-baren Whammy Bar, The Mudhoney i Guldbergsgade og Høker, der ligger i Skelbækgade på Vesterbro.Det arbejde har Ibyens baranmeldere tidligere takseret til henholdsvis fire og fem hjerter.Det danske tvist vil være baseret på klassiske danske bær som solbær og jordbær. Men selv om moderlandets flora er udgangspunktet for menuen, er det nye nordiske køkken ikke tjekket helt ind på Hotel Cecil. Havtornen er trods alt for moderne til barkortet, mener Aagaard.I stedet arbejder han på en white russian med jordbærlikør, og så har han bestemt sig for, at det ikke lige bliver her, man kan få serveret en strawberry daiquiri eller en mojito.»I min verden er det cocktails, der ikke er så interessante. Det er der mange andre, der er bedre til at lave«, siger han.Er kirsebærvin for kikset?Til gengæld diskuterer han lige nu med sig selv, om det er for kikset at servere kirsebærvin.»Jeg prøver at overbevise mig selv om, at klicheer er mega fede. Kirsebærvin er jo meget mere end noget billigt sprøjt, man drikker, mens man render rundt i en skov i en teenagebrandert«, siger han.Kristian Aagaard tilføjer dog, at han stadig »elsker klassiske cocktails«. Man vil både kunne få den Campari-bitre negroni, som bartendere drikker efter fyraften, samt negroniens efterårsagtige fætterdrink, boulevardier.Og så kan man selvfølgelig også få øl.perry.jensen@pol.dk 
Det bliver en tidligere barchef fra Whammy Bar og The Mudhoney, der skal drive baren på Hotel Cecil.
Kommunerne er af PET og politiet blevet bedt om at øge terrorsikringen i byerne.Men der er uenighed om, hvem der skal betale udgifterne til de ekstra tiltag.Jyllands-Posten har spurgt fire danskere, hvor de mener, pengene skal komme fra: staten eller kommunerne?.John L. Larsen, 75 år, Nørrebro, pensioneret lærer»Det er klart staten, der skal betale for terrorsikring.Terror er et globalt problem, og det påvirker os alle. Vi skal ikke se det som noget, hver enkelt kommune skal forholde sig til, når vi skal løse det her i lille Danmark.Desuden er det et problem, der kan brede sig, så det er klart, at regningen skal helt op på højeste plan - til staten.Det handler om at samarbejde i fællesskab.«.Katrine Åsberg, 33 år, Ballerup, på barsel»Jeg er sådan set ligeglad med, hvem der finansierer det, bare det bliver gjort. Så derfor synes jeg måske hellere, at det skulle være staten end kommunen, der tager regningen. Hvis staten finansierer det, tror jeg, at der er større sandsynlighed for, at der bliver fundet penge til det. Når regningen ligger hos kommunerne, kan jeg være bange for, at der vil blive sparet på andre områder, som i forvejen trænger.«.Ming Cheng, 29 år, Amager, jobsøgende»Terror kan jo ske alle vegne, så jeg synes klart, at det er staten, der skal være ansvarlig. Det handler også om, at man skal tænke på fællesskabet. Det kunne ligeså godt ske der, hvor jeg bor, som et hvilket som helst andet sted i landet. Så må vi jo stå sammen som nation.«.Pia Degn Christiansen, 47 år, Mørkøv, studerende»I princippet synes jeg, at terror får for megen opmærksomhed.Der har været terror både i England og Irland og andre steder i de 47 år, jeg har levet, men nu om dage opildner man til et massehysteri omkring det.Men hvis jeg endelig skal sige, hvem der skal finansiere det her, så synes jeg, det er et nationalt anliggende.Hvis ordren er kommet oppefra, så synes jeg, at det er staten, der skal betale for terrorsikringen.«.katy.wang@jp.dk 
Voxpop.
FC København, der har vundet DBU Pokalen de seneste tre sæsoner, skal en tur til Skive, når klubben indleder jagten på sin fjerde pokaltriumf i træk og niende i alt.Det blev en kendsgerning, da Dansk Boldspil-Union i går middag foretog lodtrækningen til pokalturneringens tredje runde.FCK er kommet skidt fra start i Alka Superligaen med en aktuel syvendeplads, men det samme kan man sige om Skive IK i 1. division, da klubben ligger sidst med blot to point for seks kampe i den næstbedste række. Skibonitterne lå ellers længe og bejlede til en billet til playoff-kampene om en plads i Superligaen, men måtte se sig overhalet af Helsingør og Vendsyssel.Revanche til godeDe to hold mødtes ifølge Skive IKs hjemmeside også for 13 år siden, da det blev til en 2-0-sejr til FC København.Som det også konstateres lakonisk i nyhedshistorien om lodtrækningen på hjemmesiden, har Skive ' revanche til gode' mod FC København.Brøndby, der tabte finalen i sidste sæson, trak Ledøje-Smørum fra Danmarksserien, mens Superligaens tophold, FC Nordsjælland, tørner sammen med Vejgaard fra samme niveau. FC Midtjylland skal en tur til Greve fra 2. division.Det er en regel, at det lavest rangerede hold har hjemmebane, og derfor har alle superligaklubber altså udebane i tredje runde. Den afvikles som udgangspunkt 19./ 20. september, men 26./ 27. september kan også blive bragt i spil. / ritzau/ dong.Fakta: TREDJE RUNDE AF DBU POKALENDen komplette lodtrækning formede sig således (bemærk at ikke alle opgør i anden runde har fundet en vinder endnu): Middelfart -Viborg/ AaB.Hvidovre -Husum/ Helsingør.Vejgaard -FC Nordsjælland.Frederica -AGF.Fredensborg/ HIK -Kjellerup/ Silkeborg.Holbæk -Horsens. Ledøje-Smørum -Brøndby.Otterup -Randers FC.Skive -FC København.Vendsyssel/ Brabrand -Sønderjyske.Slagelse -Hobro.Hedensted IF -Lyngby.Greve -FC Midtjylland.Fremad Amager -OB.Næstved -HB Køge.VB 1968 -Jammerbugt.

Føles godt At svine ' Game of Thrones' til »Dialogen er nu billige oneliners og flade onkelvittigheder«, hvæsede en Politiken-medarbejder. »Ja, og Tyrion var cool, og nu er han blevet en tåbelig dværg-Ghandi, og Jon Snow er fucking imbecil med en taktisk planlægningsevne som midterforsvaret på et lilleputhold!«, råbte Listen.Alkoholhjælp AA-gruppe for de rige Levemand Erik Brandt og en tidligere topchef fra Toshiba har lavet en særlig AA-gruppe, hvor man kun kan blive medlem, hvis man er rig, kendt og fordrukken. Foregår et ikke nærmere specificeret sted i Vedbæk.Skamfuldt? Regeringens skattenedsættelser til rige »Det er HK'eren, der får relativt MEST UD AF DET. Og små biler BLIVER DA OGSÅ LIDT BILLIGERE«, sagde ministrene, mens sveden piblede ned ad overlæben og fyldte deres lyvende munde.DF-åbning Regeringens skattenedsættelser til rige II Men lur os, om det ikke bliver vedtaget sammen med en eller anden Dansk Folkeparti-udlændingestramning. F. eks.en afgift på 36 kr./kiloet på kebabruller, eller at ingen må have tre konsonanter i rad i sit fornavn. Heller ikke dig, Achmed.Synspunkt »De rige er fattige, som aldrig gav op« Overskrift på artikel i Berlingske, dagbladet, hvor heltegørelsen af privilegerede rødvinsdrankere ruller uhindret videre.Køderstatning i fremtiden Spiselige insekter På en gang væmmelig og uden smag, som Brian Mikkelsen i en Lamborghini.»Men Lars, det er BÆREDYGTIGT!«. Sikkert, men det bliver ikke på min vagt, moster.Natur Amager Fælled-forherligelse »UERSTATTELIGE NATURVÆRDIER bla bla bla FRØER ER LIGESÅ UNIKKE SOM TIGERE bla bla«. Det der dødssyge, flade stykke brakmark er åbenbart blevet Borneos regnskove, hvor et biologisk mirakel lurer under hver en murbrok.Hørt »Én havtorn og en zuppa inglese, tak« 5-årig pige i færd med at bestille is på Vesterbro. Hvad er der i vejen med ' en kugle med Daim-smag', din alt for veloplyste hipstermøgunge?.lars.dahlager@pol.dk 

1 Hav regnslag, varmt tøj og et fleecetæppe med i tasken. Uanset hvordan vejret ser ud, når man sadler cyklen og tager hjemmefra eller begiver sig af sted til fods med paraply, kan man ikke regne med den danske sommer. Den er lunefuld, så mød op beredt. Temperaturen falder i løbet af de udendørs koncerter om aftenen, og man bliver glad for at kunne iføre sig varmende, vandtætte tøj - hvilket er mere, end sangerne kan. Bravo til dem for at stille op trods den overhængende risiko for halsbetændelse og forkølelse og brava ikke mindst til de kvindelige solister, der lørdag på Ofelia Scenen ved Skuespilhuset holdt ud kun iført koncertkjoler.2 Det er godt med en festivalchef, der er har et stærkt internationalt netværk.Som ny kunstnerisk leder af Copenhagen Opera Festival har tenoren Peter Lodahl overtaget en velfungerende, populær festival med folkelig bredde fra sin forgænger, Michael Bojesen. Det præg, Lodahl har sat på festivalen ved i år at præsentere tre ' star recitals' med internationale sangere, har vist, at han ved, hvem han skal invitere. Både Rossini-tenoren Levy Sekgapane og den franskdanske sopran Elsa Dreisig har været stærke upcoming navne, og det er et internationalt kort, Peter Lodahl spiller ved i morgen tirsdag at præsentere den tyske sopran Christiane Karg.3 Ingen plads i byrummet er for lille til store operaoplevelser. Enghaveparken, Valbyparken eller Sundbyvester Plads... alle steder har festivalens hold af sangere fundet frem med projektet ' Operacyklen'.Selv om det at høre smukke operastemmer forstærket over en pjevset højttaleranlæg i stedet for at nyde dem inden døre i en ordentlig akustik svarer til at drikke god vin af plastikkrus, så havde det sin helt egen charme at stå som en del af kødranden i solskin på Amager og opleve det veristiske hverdagsdrama ' Bajadser' sunget på smældende italiensk af dygtige sangere assisteret af gøglere, der turde udføre vilde akrobatiske stunt.thomas.michelsen@pol.dk 
KLASSISK Festivalen byder på oplevelser, der også er afhængige af uregerlige størrelser som det danske sommervejr. Regntøj vil næste år være et must.
»Velkommen i det grønne« hedder sangen, som de fleste danskere forbinder med dagens 70-års-fødselar. Den udgør dog kun et beskedent brudstykke af kunstnerens kontinuerlige karriere gennem seks årtier.Erik Grip blev født i Nykøbing Falster og kom som syv-årig til Kastrup på Amager, hvor han ni år senere debuterede, da han ved et forældremøde sang Poul Henningsens vise »To pilsnere i en snor«. Det var dog den amerikanske folk-bølge med Pete Seeger og Bob Dylan, der inspirerede, og i 1964 blev det til en engelsksproget debut i Karnappen i Niels Hemmingsens Gade. Resten af årtiet var Erik Grip aktiv på folkemusikscenen, blandt andet med trioen Trip, Trap og Træsko og duoen Erik &amp; Annemarie.I 1970erne gennemførte Erik Grip en uddannelse som arkitekt, og sideløbende blev han mere og mere synlig på musikscenen.Han etablerede folkemusikklubben Vognhjulet og udsendte i 1975 sit første album - med viser af Frank Jæger.Det blev begyndelsen på en lang række projekter og plader, hvor Erik Grip med egne melodier fortolker tekster af danske digtere. Således er hans Grundtvig-album fra 1983 med »Velkommen i det grønne« nu solgt i mere end 100.000 eksemplarer.I 1987 blev Grip arrangementschef for Trommen i Hørsholm, og samme år udsendte han albummet »Til Sonja«, som gav blandt andet udtryk for sangerens krise efter en smertefuld skilsmisse.Fra 1990erne og til i dag har Erik Grip formået at styrke sin identitet som en personlig og troværdig visekunstner, der på scene og pladefront har fortolket både verdslige og religiøse sange samt talrige egne værker. Og han er netop nu aktuel med CDen »Det var godt jeg traf dig« -med tekster af blandt andre John Mogensen og C. V. Jørgensen.Erik Grip, der er bosat i Lejre og i en årrække var meget politisk aktiv for Det Radikale Venstre, optræder på årets Skagen Festival og fejrer endvidere fødselsdagen ved at udsende en vægtig sangbog, som også er forsynet med alskens biografisk materiale.df@berlingske.dk 
70 i morgen. Erik Grip, der som sanger og komponist har formidlet såvel egne og som andres tekster, har bevaret sin identitet som en fin og meget personlig visekunstner.
50 Lasse Aagaard Komponist, Humlebæk Lasse Aagaard blev uddannet musiklærer i 1994 og har siden arbejdet som underviser og komponist.Han har komponeret musikken til en lang række store musicals, heriblandt ' Von Scholten' (Folketeatret) ' Skammerens datter 1', ' Skammerens datter 2' (Østre Gasværk og Odense Teater) og senest til dramatiseringen af Kenn Folletts ' Jordens søjler' (Østre Gasværk).14. september i år har Lasse Aagaard premiere på en ny stor musical på Østre Gasværk Teater. Sammen med de faste 50 Irene Hesselberg Formand, sygeplejerske, Amager Irene Hesselberg blev i 2007 den første valgte formand for Lederforeningen i Dansk Sygeplejeråd. Fra denne position har hun siden kæmpet for at forbedre løn og vilkår for ledende sygeplejersker.Allerede da Irene Hesselberg gik på Slagelse Sygeplejeskole, blev hun formand skrivemakkere og barndomsvenner, Thomas Høg og Sune Svanekier (Høg Aagaard Svanekier), har han skabt dramatiseringen af Lene Kaaberbøls populære børnebogsserie ' Vildheks'.I sine unge dage var Lasse Aagaard medlem af underholdningsgruppen Onkel Dum og Bananerne sammen med Jens Korse, Thomas Høg og Sune Svanekier.Fødselaren har leveret musik til både tv, radio og teater, men har de seneste år ved siden af komponistarbejdet også været leverandør af tekster til landets mange sommerrevyer (bl. a. til Cirkusrevyen, Nykøbing F. Revyen, Rottefælden, Kerteminderevyen, Ganløse Revyen).for de sygeplejestuderendes organisation.Efter først en tid som sygeplejerske på Slagelse Sygehus og herefter som plejehjemsleder først på Elmelunden i Slagelse og derefter Margrethe Hjemmet i Roskilde, kastede hun sig ind i kampen for lederne i 2007.Irene Hesselberg sidder med i DSR's hovedbestyrelse, VL-gruppe 65, FTF's lederråd og en følgegruppe til Ledelseskommissionen.Hun er forfatter til bogen ' Strategisk medledelse'.

I 1978 producerede Stig Kreutzfeldt pladen "Vild i varmen" med C. V. Jørgensen i de berømte Sweet Silence Studios på Amager.Stig Kreutzfeldt var blevet hevet ind som producerer af bandet efter med stor succes at have fungeret som lydtekniker på tidligere C. V. Jørgensen-plader.Guitaristen hos C. V. Jørgensen, nu afdøde Ivan Sonne Horn fra Kgs. Lyngby, forærede efter, at produktionen af "Vild i varmen" var afsluttet, en af sine guitarer til Stig Kreutzfeldt.Forleden var Stig Kreutzfeldt forbi Fuglsøcentret sammen med sin faste musikalske makker Jens Rugsted, og der benyttede han lejligheden til at donere Ivan Sonne Horns guitar til Memory Lane Rockmuseum og indehaver Poul Nowack.»Guitaren og øvrige donerede instrumenter er brugt ved mange pladeindspilninger med Rugsted &amp; Kreutzfeldt,« fortæller Poul Nowack.Med i pakken fra Stig Kreutzfeldt var også to masterbånd, et første pladetryk, diverse fotos, bogen om Rugsted &amp; Kreutzfeldt, en brevveksling med Dan Turéll, som skrev tekster til 13 af gruppens sange, diverse singleplader, popblade, plakater, hitlister og tekstudkast.Dan Turéll skrev blandt andet tekst til flere af de store Rugsted &amp; Kreutzfeldt-hits som "Sad i parken" og "Tilfældigvis forbi".Sidstnævnte tekst er inspireret af Leonard Cohens "Passing Through".Rockhistorie så det batter.De herrer Rugsted og Kreutzfeldt hittede sammen i slutningen af 1970' erne og et stykke ind i 1980' erne.Efter en periode, hvor samarbejdet lå stille, har de genoptaget det og spiller nu jævnligt en række koncerter over det ganske land.Stig Kreutzfeldt, 67, var allerede aktiv i 1960' erne i bands som The Lollipops og Ache. Senere tog arbejdet i studiet mere over.Jens Rugsted, 70, var med til at danne Savage Rose i 1967.jpaarhus@jp.dk 

DET ER IKKE længere nok med en hestevogn og nogle håndbajere, når årets glade studenter skal fejre sig selv. Det skal helst ske med højlydt diskotek, bar med kulørte drinks, stripperstang og hvad man ellers kan presse ind i en gammel lastbil.MEN MENS DEN store festdag bliver mere og mere vigtig for studenterne, breder en anden trend sig samtidig -en trend, der på få sekunder kan forvandle fest og lykke til frygt og tårer.»EN TUR I studentervognen udviklede sig til et mareridt for en enkelt klasse, da de fredag ramte Brydes Allé på Amager i København.Fest og farver blev nemlig afløst af skrig og gråd, da en gruppe unge spærrede vejen for studentervognen og kastede æg på de nyudklækkede studenter.« SÅDAN INDLEDTES EN artikel på bt.dk 25. juni sidste år. To studenter fik sprøjtet syre eller eddike i øjnene i København og måtte en tur på hospitalet. Andre oplevede kast med vandflasker og småsten. Og det får konsekvenser.BT KAN I dag beskrive, hvordan den alvorlige chikane ved sidste år studenterkørsel nu får Københavns Politi til at beordre flere betjente på gaden som led i en særlig indsatsplan.»VI HAR UD fra vores lokalkendskab lavet en særlig plan i forbindelse med de aktuelle studenterkørsler, der skal tage højde for det her,« siger Allan Nyring, ledende politiinspektør ved Københavns Politi.DET ER IKKE drengestreger. Der er tale om en kynisme og et moralsk forfald i dele af ungdomskulturen, som vi på det stærkeste må modarbejde. Det kan simpelthen ikke være rigtigt, at unge mennesker nærmest skal have politieskorte, når de vil fejre endt eksamen med en munter fest.ANSVARET FOR, AT den slags ikke sker, burde ikke påhvile politiet, men alle, der har med de unge at gøre: Deres venner, klassekammerater, forældre, lærere og sportstrænere. De bør gøre deres indflydelse gældende.Så alle kan komme i gang med voksenlivet uden blå mærker.Kark.

Anton Therkildsen er ansat som salgs- og marketingdirektør hos it-virksomheden Globalconnect. Han har en HD fra Copenhagen Business School og kommer senest fra en stilling som salgsdirektør hos it-virksomheden Fujitsu Danmark. 

Sådan står der formentlig på dørene til mødelokalet i mange af årets 1999 gazellevirksomheder. 
Analyse. 
TERRORSIKRING Teknikog Miljøforvaltningen i Københavns Kommune vil over de kommende måneder erstatte omkring 60 af de grå betonklodser, der i dag fungerer som værn mod terror, med store, solide plantekummer.I kummerne vil der blive plantet såvel stauder i lilla og røde nuancer som træer og buske -herunder eksempelvis paradisæble eller japansk kirsebær.- Det er vigtigt, at vi som by fremstår både indbydende og tryg for københavnerne såvel som de mange besøgende, vi har hvert år, siger teknik-og miljøborgmester Morten Kabell (EL) i en pressemeddelelse.- Jeg er derfor glad for, at vi får erstattet en del af de rå betonelementer med farverige plantekummer, inden julehandlen sætter ind. Det vil forhåbentligt blive oplevet som et løft af byrummet hos både de handlende og de butiksdrivende, fortsætter han.De første tre blomsterkummer er sat op i den ende af Strøget, som vender ned mod Kongens Nytorv. Derudover har forvaltningen erstattet tre betonklodser med plantekummer på Amager Torv.Løsningen er politigodkendtCirka 50 betonklodser er desuden ved at blive udskiftet med plinte af genbrugsgranit fra Svanemøllehavn og Statens Museum for Kunst. Arbejdet her blev sat i gang tidligere på efteråret og er stort set færdigt.Yderligere 90 betonklodser vil blive malet, så de falder bedre ind i bybilledet, og sideløbende er forvaltningen i gang med at udvikle nyt byrumsinventar, der skal bidrage til at løse udfordringerne på de mest befærdede steder.Prototyper klar i foråret 2018Forvaltningen forventer at have prototyper klar til test foråret 2018, lyder det i pressemeddelelsen, hvor det fremhæves, at samtlige løsninger er godkendt af Københavns Politi.Desuden fremgår det her, at der med Budget 18 er afsat i alt 5,2 mio. kroner til byrumsinventar, der skal beskytte områder i byen med store menneskemængder.
En del af de betonklodser, der udgør terrorsikring i byen, erstattes nu af blomsterkummer, der både skal sikre og forskønne Danmarks hovedstad.
Kim Wall var en ener. En 30-årig ung kvinde med en glubende appetit på livet og på at gøre en forskel for de svage grupper i verdenssamfundet, som hun rejste kloden tyndt for at give en stemme som prisvindende freelance-journalist.Det er det billede, hendes familie og venner tegner af hende, efter hun steg om bord på Peter Madsens hjemmebyggede ubåd torsdag den 11. august for ikke at vende tilbage i levende live.' Hun gav stemme til de svage, de sårbare og de marginaliserede mennesker. Den stemme havde der været brug for i lang, lang tid.Nu er den her ikke længere,' skriver forældrene og hendes bror i en mail til BT, efter politiet i går morges bekræftede, at der er dnamatch mellem Kim Wall og det makabre fund af en kvinde-torso i vandkanten på det sydlige Amager i mandags.Kim Wall steg efter alt at dømme på ubåden for at skrive en artikel om Peter Madsen og hans ubåd til det amerikanske tech-medie Wired.En -i sammenligning med hendes tidligere rejser til blandt andet Nordkorea, Uganda og Sri Lanka -ufarlig opgave.VelovervejetKim Wall var trods sin unge alder alt andet end amatør. Hun blev i 2013 kandidat i journalistik fra et af verdens mest anerkendte universiteter, det prestigefyldte Columbia University i New York.Før det studerede hun på London School of Economics &amp; Political Science.Hun havde modtaget træning i at rapportere fra verdens brændpunkter, og en tidligere ven og kollega på The Guardian, journalisten Sruthi Gottipath, beskriver Kim Wall som velovervejet og med en stor indlevelsesevne i andre mennesker.Kim Wall havde ifølge en veninde planlagt at flytte til Beijing sammen med sin kæreste her til efteråret.tham@bt.dk 

Sangeren Palle Knudsen griber operapublikummet med sin mørke, bløde baryton og sin stærke udstråling. I over 20 år har han været fastansat som operasolist på Det Kongelige Teater. Her har han vist, at han mestrer det meste - fra rollerne som den sprælske fuglefænger Papageno i Mozarts "Trylle-fløjten" og den nonchalante Grev Danilo i Léharoperetten "Den glade enke" til en brysk fængselsbetjent i amerikanske Jake Heggies rå "Dead Man Walking".Sidstnævnte opera er bygget over en berømt roman med samme titel.Også den unge kunstner Marcello i Puccinis "La Bohéme" fortolker Palle Knudsen med vitalitet og charme. Han sang karakteren med glans på nationalscenen i 2010 sammen med den russiske stjernesopran Anna Netrebko, som gæsteoptrådte i rollen som Mimi.Med samme sprudlende overskud sang Palle Knudsen Marcello på teatret sidste efterår i instruktør Elisabeth Lintons nyopsætning af den hjerteflående kærlighedsopera.Allerede som niårig blev Palle Knudsens talent for sang spottet, og han blev optaget i Københavns Drengekor.Satsede på det sikreOperasanger var ikke hans første karrierevalg. Han satsede på det sikre og uddannede sig som bankassistent.I knap syv år var han ansat i Arbejdernes Landsbank på Amager, før han tog sit afgørende spring ind i operaens verden. Han færdiggjorde sine studier på Operaakademiet i 1998, men debuterede allerede året inden på Det Kongelige Teater. Også udlandet har bud efter den lyriske baryton.Operaen i Hanoi, Philharmonien i Skt. Petersborg, Royal Albert Hall i London og Arena di Verona er blandt de scener, han har sunget på.Hør ham i næste sæson på Det Kongelige Teater i Puccinis "Madame Butter-fly", Mozarts "Tryllefløjten" og den nyskrevne familieopera "Momo og tidstyvene".Palle Knudsen, operasanger, København.navne@jp.dk 

Emilie Mengs drabsmand har undgået afsløring i et år.Men selv om politiet er i et kapløb med tiden, hvor vidner glemmer, og spor forsvinder, er det ikke umuligt at løse en drabsgåde efter lang tid.Her er en række tidligere eksempler, hvor drab blev opklaret flere år efter.Blodigt aftrykEt udtværet fingeraftryk var politiets bedste spor i et uhyggeligt drab på en 19-årig kvinde i Hvidovre i 1991.Hun blev fundet død af adskillige knivstik, og kun et blodigt aftryk af en hånd kunne afsløre gerningsmanden.Over 50.000 mænd i lokalkvarteret gav deres fingeraftryk til politiet, men efter flere år stod efterforskerne stadig på bar bund. Først efter fire år fik sagen et gennembrud.Efter en del bearbejdelse gav fingeraftrykket et sandsynligt match med en mand fra lokalområdet, som tidligere var dømt for voldtægter.Fundet i mergelgravI 18 måneder var en 36-årig kvindes morder på fri fod, før det lykkedes politiet at fælde ham. Kvinden forsvandt i 2002 efter en tur på sin lokale bodega. Under efterforskningen havde politiet rettet mistanke mod en 36-årig mand, men sporet blev først rigtig varmt, da efterforskerne halvandet år efter kunne fiske liget af kvinden op af en mergelgrav tæt på mandens bopæl. Under forhør tilstod manden, men kaldte drabet for et uheld.En 17-årig pige blev i september 2010 voldtaget i en kolonihave på Amager. Da gerningsmanden havde tabt sit kondom, knyttedes han til både et gammelt drab og en kollegievoldtægt.Efter en massiv menneskejagt samt hundredvis af tips fra borgere blev han anholdt.' Amagermanden' blev via dna og vidneforklaringer senere dømt for to drab, begået i henholdsvis 1987 og 1990, samt syv voldtægter.cama@eb.dk .

Allerede i folkeskolen var Anja Fonseca opslugt af naturvidenskabsfag.Hun voksede op på Fyn og flyttede efter gymnasiet til hovedstaden, hvor hun blev uddannet geolog på Københavns Universitet i 2005.På studiet mødte hun daværende DR-meteorolog Ann Marker.»Ann åbnede mine øjne for, at dette job også var en mulighed for mig. Ved et tilfælde søgte jeg som nyuddannet en stilling som vejrvært på DR og fik den.Nu har jeg arbejdet som tvmeteorolog i over 10 år - det er vildt,« smiler Anja Fonseca, der gennem årene har formidlet morgendagens vejr fra både DR-vejrbåden, smukke steder i sommerlandet og DR-byens strømlinede studie på Amager.Åben om alvorlig sygdom Hvad seerne ikke anede før for nylig, var, at Anja Fonseca i 17 år led af spiseforstyrrelsen bulimi.Hun overspiste og kastede al maden op i smug. I 2013 lykkedes det hende at få bugt med lidelsen, og året efter udgav hun sammen med forfatter Morten Brask bogen "I morgen stopper jeg".Heri fortæller hun åbent om sygdommen og kampen for at blive rask.»Med bogen ville jeg bruge min historie til at hjælpe andre unge med spiseforstyrrelser og deres pårørende.Jeg føler et ansvar over for mine medmennesker, og jeg vil danne forbillede ved at tale åbent om min sygdom,« siger Anja Fonseca, der i kølvandet på bogudgivelsen holdt foredrag over hele landet om sin lidelse.Hun fik positiv respons for sin åbenhed og modtager stadig breve fra mennesker, der finder råd og støtte i bogen.Anja Fonseca er med sin eksmand, cykelrytteren John Carlsen, mor til en 11-årig datter.Sidste sommer giftede hun sig med Enhedslistens kommunikationsrådgiver Mikkel Lauritzen, som hun har en datter på 16 måneder med.Anja Fonseca, DR-meteorolog, København.navne@jp.dk 
Som DR's smukke, smilende tv-meteorolog har Anja Fonseca i over 10 år sendt vejrudsigter ind i danskernes stuer.
Politiet jagter fortsat en tredjemand, der menes at have deltaget i et groft, voldeligt overfald, der kostede en 47-årig svensker livet i en kolonihaveforening på Amager i påsken. To er fængslet i den sag.- Vi mener stadig, at en tredje deltog i overfaldet, og denne mand leder vi nu efter, siger Jens Møller, chef for afdelingen for organiseret kriminalitet, Københavns Politi.Muskuløs mandIfølge det foreløbige signalement er der tale om en yngre, muskuløs mand af dansk oprindelse.Svenskeren døde 12. april, da han sammen med en 32-årig landsmand var trængt ind i et kolonihavehus, der ligger som et af de yderste i haveforeningen Vennelyst, for at overnatte på stedet.De to blev opdaget og grusomt mishandlet for deres indtrængen i et kolonihavehus, vurderer politiet.Slag og sparkBegge mændene blev både slået og sparket. Gerningsmændene stak også en gren med torne ind i det 47-offer, så han fik alvorlige læsioner.De to blev smidt i en kanal uden for kolonihavehuset.Den ene klarede sig op. Den anden blev fundet død dagen efter.De to fængslede er 20 og 21 år. De nægter sig skyldige.En af de to anholdte har ifølge politiet forbindelse til Pusher Street, hvor han blev anholdt 7. april. Her var han mistænkt for at være med i organisationen bag en af gadens hashboder - det fremgår af sigtelsen mod en af de øvrige, der blev anholdt samme dag.Liget af offeret, den 47-årige svenske mand, undersøges stadig og er derfor endnu ikke ikke frigivet til de pårørende af myndighederne.fish@eb.dk 
KOLONIHAVE-DRABET.
Kirkens Korshær har socialt arbejde i form af varmestuer, herberger og væresteder i 29 byer rundtom i landet. Hertil kommer godt 250 genbrugsbutikker.Organisationen drives af 450 ansatte og 9000 frivillige. En af de frivillige er landsformand, Birgit Bouet Friis.Ud over det frivillige arbejde i Kirkens Korshær virker Birgit Friis i det daglige som sognepræst. Som frivillig i det lokale regionsudvalg blev hun valgt ind i landsstyrelsen, hvor hun siden 2011 har været formand. Kirkens Korshærs vidtforgrenede arbejde i varmestuer, herberger, familiestøttende og sjælesørgerisk arbejde optager hende meget, og hun er dybt engageret i den ansvarsfulde opgave som formand.Mellemnavnet Bouet vidner om, at Birgit Friis oprindeligt stammer fra et område af samme navn lidt nordøst for Aalborg.Hun blev cand. theol. fra Aarhus Universitet i 1986, og efter de første præsteår i Filips Sogn på Amager i København skiftede hun en ø ud med en anden, da hun slog sig ned som sognepræst på Bornholm i Aaker Sogn.I Aakirkeby er står det sjælesørgeriske arbejde højt hos Birgit Friis - et arbejde, der i sagens natur foregår i stilfærdighed og fortrolighed.De mere udadvendte og synlige dele af arbejdet står dog også stærkt for sognepræsten ved Aa Kirke, hvor der er masser af aktiviteter og tilbud til sognebørn i alle aldre.Birgit Friis' evne til at kommunikere med alle gør hende til en flittig gæst ikke kun i klippeøens medier, men også som fast gæstelærer på flere uddannelsessteder. Endelig er Birgit Friis også beredskabspræst i folkekirkens katastrofeberedskab.Birgit Friis har tre voksne sønner og er blevet farmor.Dagen bliver fejret med åbent hus i præstegården i Aakirkeby fra klokken 14 til 17.navne@k.dk 
portræt Kirkens Korshærs landsformand, sognepræst Birgit Friis, fylder i dag 60 år. Hun er tillige beredskabspræst i folkekirkens katastrofeberedskab og ser sjælesorg som en vigtig del af sit arbejde.
Det lyder ikke som verdens sjoveste julekalender: Enhedslistens Johanne Schmidt-Nielsen indsat som præsident i republikken Danmark, der sender kongehuset ud af Amalienborgs gemakker og indkvarterer de kongelige højheder i højhusbeton i Urbanplanen på Amager.Forvildet vandrer prins Henrik rundt i de 24 afsnit på jagt efter et passende hvilested, når han nu ikke vil begraves ved siden af dronningen i Roskilde Domkirke.Begivenhederne speakes af dagbladet Informations Georg Metz, der er kendt som en harsk kritiker af kongehus og DR.' Jul i republikken' var planlagt til at blive sendt på P1' s morgenflade.Manuskriptet var godkendt, optagelserne gennemført, og instruktør Lotte Svendsen var ved at lægge sidste hånd på klipningerne.Men fem minutter i 1. december blev det hele sløjfet. Hvorfor? Blev julekalenderen aflyst af politiske årsager? Ja, siger Lotte Svendsen, der blev efterladt med indtrykket af, at Schmidt-Nielsen og Metz i en og samme julekalender ville være for stor en rød klud i ansigtet på de blå politikere.DR'S KULTURDIREKTØR, Tine Smedegaard Andersen, bedyrer, at der alene ligger redaktionelle vurderinger bag skrotningen af det nærmest færdige arbejde.Bedømt ud af beskrivelsen af manuskriptet kan det være en plausibel forklaring. Plottet virker både plat og temmelig umorsomt, men hvorfor greb DR's øverste ledelse først ind i 11. time? Det savner vi en forklaring på.I forvejen er DR under stort pres fra borgerlige politikere, der truer med nedskæringer på op til 25 pct.i de medieforhandlinger, der indledes efter nytår. Særlig Dansk Folkeparti har bidt hovedet af al skam og alle armslængdeprincipper ved at true DR med økonomiske sanktioner, når partiet er utilfreds med programindholdet. Senest truede Søren Espersen, fordi han så DR's ' Danmarkshistorien' som et nationalt mindesmærke rejst af røde lejesvende.Situationen viser, hvor problematisk det er, når medier underlægges herskende politiske vinde.Det underminerer troværdigheden og risikerer at skabe grobund for selvcensur, når DR ikke tør sige fra over for politikernes pression.Problemet for DR er ikke, at de har droppet en julekalender.Problemet er, at ingen rigtig tror på DR's forklaring om, hvorfor de har droppet en julekalender.cj.
POLITIKEN MENER Den aflyste julekalender viser et alt for angst DR.
Tove Hyldgaard har de seneste år været en del af »Mestersangerne« - en gruppe under Copenhagen Opera Festival - som tager ud til børnehaverne og synger med de 3-6 årige. I den forbindelse indspillede hun en CD »Solen er så rød, mor - og andre børnesange« med bl. a. Ole Kibsgaard, Michala Petri og Henrik Metz. Hun er stadig aktiv som sanger og foredragsholder rundt omkring i kirker, foreninger og sognehuse, oftest sammen med sin mand, Tonny Landy, med hvem hun har fejret 50 års jubilæum både musikalsk og privat.Tove Hyldgaard sang som barn i Radioens Pigekor og fortsatte derefter i Radioens Underholdningskor.Hun er uddannet hos kgl.kammersangerinde Else Schøtt på Musikkonservatoriet i København og på Det Kgl. Teaters Operaskole. Har tillige studeret hos Vagn Thordal og Susanna Eken.Efter yderligere studier hos professor Karl Schmitt-Walter i München, professor Erik Werba i Salzburg og Hans Gerz i Stockholm, debuterede hun 1965 på Det Kgl. Teater, hvor hun i mere end 25 år fra 1967-1994 sang en lang række hovedpartier i det lyriske sopranfag.1974 fik hun musikpædagogisk eksamen fra Det kgl. Danske Musikkonservatorium. Desuden har Tove Hyldgaard medvirket i produktioner for dansk og svensk TV og radio, samt gæstespillet som Adele i Flagermusen ved Operaen i Malmø og som Gilda i Rigoletto ved Smetana Teatret i Prag. Overhovedet har hun optrådt på scener i Sverige, Tyskland, Tjekkoslovakiet, England, Schweiz, Bangkok, Singapore, Sydafrika, USA og Grønland. Herhjemme desuden på Den jyske Opera, Odense Teater, Scala, Amager Scenen, Lorry, Det danske Teater, Det ny Teater og Café Liva. Hun har medvirket ved en lang række koncerter for Danmarks Radio og TV og indspillet adskillige grammofonplader og CD'er.Tove Hyldgaard er medlem af Zonta International, en forening til støtte for kvinders vilkår, hun er desuden siden 2013 næstformand i Dansk Solistforbunds bestyrelse. Desuden har hun modtaget en række priser, bl. a.Musikanmelderringens Kunstnerpris, Edith Brodersens Ærespris, Kgl. Kammersanger Vilh.Herolds legat, Laurens Bogtmans Hæderslegat og Volmer-Sørensens Mindelegat. -navne.
75 i morgen. Tove Hyldgaard har været aktiv som sanger i mere end et halvt århundrede og hun er det stadig i foreninger og kirker.
At flyve kan være et job -og en leg. For luftkaptajn Jørgen Nielsen begge dele.Det sidste viste han i himmelrummet over hovedstaden, da han i august var med til at fejre, at verdens ældste pilotforening, Danske Flyvere, markerede sin 100 års dag på pionerernes gamle flyveplads, Kløvermarken på Amager.Sammen med fire andre erfarne fra gruppen Chip Chaps viste han stram og meget langsom formationsflyvning i deres mere end 60 gamle Chipmunk veteranfly fra Flyvevåbnets fortid på Avnø.Men for Jørgen Nielsen har flyverlivet også været job, af den alvorlige slags.Han fik interessen for livet i luften, når han som dreng ofte fløj med sin far, Ingolf Nielsen, stifteren af Cimber Air i Sønderborg, når der blev fløjet med københavnske morgenaviser til provinsen.Flyvevåbnet lærte ham at flyve, og efter skarp tjeneste i F-100 og F-16 jagere, der passede på Danmark, gik han ind i familiefirmaet og overtog chefposten efter sin far og storebror. Cimber voksede til at blive Danmarks største indenrigsselskab med mange ruter, godt ry og fine regnskabstal.Som CEO kunne Jørgen Nielsen tænkte sig det endnu større for ikke at blive ædt af de store midt i en opbrudstid. Cimber blev lagt sammen med en del af det fallerede Sterling. Men konjunkturerne var imod, og fusionen krakelerede.Cimber fortsatte som underleverandør til SAS, der overtog det til sidst. Et kapitel i flyhistorien blev lukket.Jørgen Nielsen har nu sit eget firma med fortsat base i Sønderborg Lufthavn. Han bruger sin piloterfaring med at prøveflyve og færge business-og rutefly fra sted til sted. Senest en 12 timers tur fra Kap Verde ud for Vestafrika tik Sønderborg.»Og så restaurerer jeg veteranfly, så de kan komme på vingerne igen. Men har man brug for er erfaren erhvervspilot, næsten til hvad som helst, så bare ring,« griner han.er@berlingske.dk 
60 i dag. Jørgen Nielsens flyverliv har været et væsentligt kapitel i dansk luftfartshistorie.
For nylig er den handelshøjskoleuddannede og u-landskyndige Lene Martins blevet ansat som ny hr-konsulent for den folkekirkelige organisation Danmission.Lene Martins har senest rekrutteret nye ansatte til Banedanmark.Men det er fra sin tid i Folkekirkens Nødhjælp fra 1996 til 2016 hun har samlet det tungeste erfaringsskyts gennem arbejde med budgetter og international projekthåndtering og senest som hr-konsulent for ansatte hjemme såvel som ude.Det er altså med et særligt trænet blik for både mennesker og udviklingslande, at Lene Martins tiltræder stillingen som Danmissions nye hr-konsulent med ansvar for alle organisationens udsendte - fra landerepræsentanterne til de studerende i praktik.Lene Martins ser frem til igen at blive en del af en arbejdsplads, hvor kollegerne brænder for en sag." Jeg søgte stillingen i Danmission, fordi jeg følte, at jeg var nødt til at vende tilbage til et værdibaseret job, hvor det handler om mere end kroner på bundlinjen," siger hun.Da hun første gang - i slutningen af 1990' erne - satte sine ben på det afrikanske kontinent, i flygtningelejren Kakuma i det nordlige Kenya, så hun med egne øjne, hvordan troen og håbet på en bedre fremtid helt tydeligt er der - selv blandt mennesker, hvis situation kan synes håbløs.Den oplevelse og erfaring er noget af det, der motiverer hende i det nye arbejde i Danmission.Lene Martins overtager stillingen som personalekonsulent efter Eva Madsen, der er gået på pension efter tre årtiers ansættelse. Hun er 52 år og bor på Amager i København, hvor hun nyder venners selskab, vinterbadning og besøg af sin voksne datter, der studerer i Aarhus. J.navne@k.dk 
portræt Lene Martins er blevet ansat som hr-konsulent i Danmission. Hun har 10 års erfaring fra lignende stillinger i Folkekirkens Nødhjælp fra 1996 til 2016 og får nu igen det værdibaserede job, hun ønsker.
Den hjemløse mand, der for en uge siden blev fundet død på Christianshavn, blev udsat for grov mishandling, inden han blev kastet i vandet og druknede.Det fremgår af drabssigtelsen mod to mænd på 20 og 21 år, der i forvejen er kendt for vold og kriminalitet.Liget blev fundet i en kanal i voldområdet mellem Christianshavn og Amager i København. Den afdøde viste sig at være en 47-årige svensk mand, der levede som hjemløs i Danmark, og efterforskningen afslørede hurtigt, at han var blevet udsat for en forbrydelse.I går blev to mænd på 20 og 21 år fremstillet i et lukket grundlovsforhør.De er sigtet for drabet og for grov vold begået mod en anden hjemløs ved samme episode. Af sigtelsen, som BT er i besiddelse af, fremgår det, at begge mænd blev tævet og smidt i vandet.Kolonihavehus som varmestue Politiet har en teori om, at de to hjemløse fik tæsk som straf for at have brugt et kolonihavehus som varmestue. Hvis det er tilfældet, gik de to mænd særdeles langt i deres afstraffelse. Sigtelsen afslører, at den 47-årige hjemløse inden sin død blev udsat for en torturlignende behandling af en karakter, som medførte en læsion af tarmen ud i bughulen.Derudover gav de ham ifølge sigtelsen »adskillige slag og spark i hovedet og på kroppen« hvilket medførte en blødning i hjernen og et brækket ribben. Herefter smed de ham i kanalen, hvor han døde som følge af drukning.Den anden hjemløse fik kastet en sten i hovedet og blev tildelt adskillige spark og slag. Han blev ligeledes kastet i vandet, men overlevede.Grundlovsforhøret blev afholdt for lukkede døre, da politiet har mistanke om, at der kan være en tredje gerningsmand.De to sigtede er godt kendt af politiet i forvejen. Bl. a. har de i 2011 været indblandet i en sag om grov vold, røveri og frihedsberøvelse.Begge mænd nægtede sig skyldige i sigtelserne for grov vold og drab.De er varetægtsfængslet i 27 dage.jvl@berlingskemedia.dk 

Så sent som i mandags fortalte repræsentanter fra den ekspansive hotelbranche om et marked med hård kamp om relativt få ejendomme og byggegrunde. 
HVEM: Claus Lønborg HVAD: Adm. 
Palle Sørensen, der blev dømt for drabet på fire betjente, er død. Det skriver TV 2. Han blev 90 år. Det fremgår ifølge TV 2 af det of-ficielle CPR-register, hvor Palle Sørensen står angivet som død den 1. februar 2018.Han sad fængslet i 33 år for drabet på fire politibetjente i 1965. Palle Sørensen var på flugt i en stjålen bil, da han skød de fire betjente. Han var dengang 38 år og havde allerede siddet i fængsel i 11 år. Den nat, hvor drabene skete, havde Palle Sørensen og en ven begået tyverier på Amager i København. De var på vej hjem, da politiet sætter efter dem. Palle Sørensen kunne ikke køre fra politiet, og de endte med at stoppe bilen. " Jeg går hen til dem.Så kommer de ud, og så skyder jeg. Først den ene og så den anden," fortalte Palle Sørensen i 2015 til P1 Dokumentar.En ny politibil sætter efter dem, men heller ikke den kan Palle Sørensen køre fra. " De stopper lige foran mig, og så render jeg hen, og så skyder jeg dem begge," fortalte han 50 år efter drabene til P1 Dokumentar. Politifolkene, som blev dræbt, var mellem 24 og 28 år. De var alle giftog havde børn.Palle Sørensen meldte efterfølgende sig selv, og i 1966 blev han idømt livsvarigt fængsel. I 1998 blev han løsladt, da han var 71 år. Palle Sørensen er en af de danskere, som har siddet fængslet i længst tid i Danmark. Han boede frem til sin død i Valby, hvor han holdt sig for sig selv.

Tallene fra USA om hjernerystelse i amerikansk fodbold er skræmmende: I 2016 blev der registreret 244 hjernerystelser, heraf 32 under træning. Og det er endda et fald fra 275 fra sæsonen før.Efter skandalerne i USA, hvor flere og flere tidligere NFL-spillere blev hjerneskadede og enkelte begik selvmord som følge af hjernerystelser efter slag mod hovedet, begyndte man at registrere dem metodisk, og det er derfor, at man har så præcise tal.I Danmark har Dansk Amerikansk Fodbold Forbund (Daff) ikke lavet samme opgørelse, men en rundringning til de otte klubber, der dystede i den øverste liga i 2017-sæsonen, viser, at de havde en til to igennem hele sæsonen - altså sammenlagt cirka 12.Tallet overrasker ikke sportschef i Daff, Lars Carlsen, men det ærgrer ham alligevel.»Det er ikke godt nok, for én hjernerystelse er én for meget,« siger Lars Carlsen.Men han tror ikke, at det er muligt at komme ned på nul i en sportsgren, hvor kontakten mellem spillerne er essentiel.»Vi skal ikke have en naiv tro på, at vi kan fjerne hjernerystelser i vores idrætsgren, men fokus skal ligge der, hvor vi kan minimere antallet. Og så skal vi være klar til at håndtere de par stykker, der kommer årligt i hver klub, sådan at klubberne ikke sender spillerne for tidligt tilbage i spil. Det er min store bekymring,« siger Lars Carlsen.Han har endnu en bekymring i forhold til hjernerystelser.»Der er måske registreret 12 hovedskader, men så er der sikkert også nogle, som vi ikke har registreret, mere naiv er jeg ikke. Klubberne tager jo hånd om de hjernerystelser, som de kender, for der har de sandsynligvis taget forholdsregler, som gør, at spilleren ikke kommer til at spille igen, før alt er o. k., men hvad med dem, der ikke er registreret, hvor det er en mild hjernerystelse, og spillerne spiller videre? Hvornår får de den korrekte pause,« siger Lars Carlsen.Spiller efter college-reglerBlandt de klubber, som Jyllands-Posten har talt med, er der stor fokus på hjernerystelser.Det gælder f. eks. de regerende danske mestre, Copenhagen Towers, hvor Anders Skovgren er sportschef.»Jeg har været her siden 2007, men vi fører ikke statistisk over hjernerystelser. Jeg vil mene, at vi på seniorsiden har en til to hjernerystelser om året, og så har vi situationer, hvor vi er i tvivl, og hvor vi tager spilleren ud, sådan at han ikke får lov til at spille kampen færdig. Så viser det sig måske efterfølgende, at han ikke havde hjernerystelse,« siger Anders Skovgren.Der er flere grunde til, at der er færre hjernerystelser i amerikansk fodbold i Danmark i forhold til USA. Helt grundlæggende er der en fysisk forskel på atleterne.»Vores spillere kommer ikke med helt så megen kraft, som de gør i NFL, for så gode atleter har vi ikke. Det er som at sammenligne gokart og Formel 1, hvis man skal være lidt fræk over for vores atleter,« siger Lars Carlsen.I Danmark spiller man endvidere efter college-reglerne, hvor det er forbudt at tackle i hovedhøjde.»Der er indført en række regler, som dæmmer op for det farlige spil. Man har blandt andet indført regler for det, der hedder targeting, hvor man kan få en direkte udvisning, hvis man rammer en forsvarsløs modstander i hovedet, og det har de ikke i NFL,« siger Anders Skovgren.Derudover er der i træningen indlagt, at man forsøger at undgå kollisionerne, fortæller Daniel Lassen, der er sportschef i AaB 89ers.»Skaderne kan jo lige så godt komme til træning, så vi forsøger at undgå situationer, hvor vi sætter vores atleter i hjelm-tilhjelm-kontakt. De må ikke kaste sig efter en bold, der triller hen ad jorden, for hvis to mænd springer med hovedet forrest efter en bold, der ligger på jorden, er der høj sandsynlighed for hjelm-til-hjelm-kontakt,« siger Daniel Lassen.Ifølge Thomas Pedersen, der er cheftræner for Aarhus Tigers, er der også en kulturforskel, der er afgørende i sammenligningen.»Man skal huske, at nogle af dem, der får hjernerystelse i USA, får millioner for at gå på banen, og hvis de ikke gør det, er der nogen andre, der tager deres kontrakt. Det kan endda være endnu værre i collegefootball, hvor folk spiller for at få en kontrakt i NFL, og hvis de ikke kommer på banen, mister de muligheden for den fede kontrakt. Så rent sociokulturelt er der også noget, der spiller ind, for i Danmark vi har nogle mennesker, der skal op på arbejde om mandagen, og det fylder rigtig meget for os. Der er ikke nogen her, der sætter livet på spil, men det er der i USA, for det er deres fremtid,« siger han.Et aspekt af hjernerystelser er, at idrætsudøverne kommer for tidligt tilbage. For hvornår er man klar til at spille igen, når hovedet gør ondt?.Amager Demons testerEn metode, der benyttes i amerikansk fodbold i USA, er en såkaldt baseline-test. Før sæsonen testes spillernes kognitive niveau ved at lade dem tage en computertest.Hos Amager Demons har træner Dennis Svensson på eget initiativ indført baselinetest for sine spillere.»I testen skal de huske ord og spørgsmål.Det tager en halv time pr. mand. Hver spiller sidder derhjemme og tager den. Hvis jeg midt i sæsonen har en fornemmelse af, at en spiller har en hjernerystelse, vil jeg bede ham om at tage testen igen, og hvis hans værdier ikke matcher de værdier, han havde i første omgang, må han ikke spille,« siger Dennis Svensson.Han har endnu ikke erfaringer med testen, da han først indførte den kort inden slutningen på 2017-sæsonen.»Men nu får vi alle med på en frisk start til 2018-sæsonen, og det gode er, at det ikke er mig, der skal sige, at de ikke må spille.Det er testen, der afgør det, og så er der ikke så meget at komme efter,« siger Dennis Svensson.Hos Daff anerkender Lars Carlsen baseline-testen, men forbundet deltager samtidig i et samarbejde med Danmarks Idrætsforbund, som arbejder på tværs af idrætsgrene med hjernerystelser i idrætten i Danmark.Målet er at komme med retningslinjer for behandling og forebyggelse.»Vi følger med i, hvad der ligger af ressourcer, og hvis vi skal gå ind i at lave en baseline-test, skal den være mulig at gennemføre.Vi skal ikke gøre det for at fortælle, at vi gør det. Vi skal gøre det, fordi vi får det gennemført hele vejen rundt. Det er fint, hvis de kan gennemføre det i Amager, men hvis vi fra forbundets side skal gøre det, skal vi være sikre på, at vi har systemerne og ressourcerne til at følge det op, og at det foregår på den rigtige måde, for ellers kan det i den sidste ende skabe falsk tryghed,« siger Lars Carlsen.Han tror, at antallet af hjernerystelser i amerikansk fodbold i Danmark er for nedadgående.»Jeg tror, at der er færre hovedskader, end der var for 10 år siden i dansk amerikansk fodbold. Der er mere fokus på det, og der bliver taget bedre hånd om det, når det sker.For 10 år siden var der flere, der bare spillede videre. Man sagde, at man havde slået hovedet, og så gik man videre, men i 2002 etablerede vi træneruddannelsen, og det har haft indflydelse på, at vi har bedre teknikker til at blokere og tackle. Og så er udstyret og hjelmene er blevet bedre. Der er mere beskyttelse,« siger Lars Carlsen.thomas.lund@jp.dk Jeg vil mene, at vi på seniorsiden har en til to hjernerystelser om året Anders Skovgren, sportschef Copenhagen Towers.Fakta: STATISTISK Hjernerystelser i amerikansk fodbold i DanmarkDer laves ikke statistik på hjernerystelser i dansk amerikansk fodbold. Men Jyllands-Posten har spurgt de otte klubber, der spillede i den nationale liga i sidste sæson, om, hvor mange hjernerystelser klubben havde på seniorniveau i sidste sæson.Copenhagen Towers: »En til to pr. sæson« Søllerød Gold Diggers: »To-tre i hele sæsonen, en på ungdomsholdet« Aarhus Tigers: »To, måske flere« Herlev Rebels: »En diagnosticeret, tre i alt« Copenhagen Tomahawks: "Nul« Amager Deamons: »To« AaB 89ers: »En« Triangle Razorbacks: »En til to i gennemsnit«.
Der er i gennemsnit 12 hjernerystelser pr. sæson i amerikansk fodbold i Danmark, viser en rundringning, som Jyllands-Posten har lavet. Sportschefen i Dansk Amerikansk Fodbold Forbund er bekymret for, om spillerne kommer for hurtigt tilbage, når de har pådraget sig en hjernerystelse.
Marianne Skjold Larsen, direktør i Psykiatrifonden, kæmper for nogle af samfundets mest udsatte borgere - mennesker med psykisk sygdom, som ofte kan være ledsaget af andre problemer som misbrug, kriminalitet og social isolation.Men direktøren lægger i sin indgang til hele området vægt på ikke at klynke og klage sig til lydhørhed, men arbejder i ligeså høj grad med konstruktive indspark.Ikke mindst forebyggelse vejer tungt i Marianne Skjold Larsens vægtskål, og det manifesterer sig bl. a. i projektet "Mind my Mind", hvor Psykiatrifonden arbejder sammen med Trygfonden om en række projekter for at undgå psykisk sygdom hos børn og unge.Direktøren har også en afgørende finger med i udviklingen af fondens egen socioøkonomiske virksomhed, der bl. a. arbejder med at udvikle løsninger til private virksomheder, så færre medarbejdere bukker under for stress og mistrivsel.Når psykisk syge borgere har brug for behandling, er der ofte brug for flere sektorers hjælp. Men det er sjældent, at indsatsen koordineres, og det er også et af de felter, hvor direktøren har sat sin pegefinger og påpeget behovet for en mere sammenhængende behandling.Marianne Skjold Larsen er uddannet cand. polit. fra Københavns Universitet, og hun startede sin karriere langt fra skrøbelige og sarte sjæle - nemlig i Slots-og Ejendomsstyrelsen. Hun fortsatte til Amager Hospital, og blev ansat i Psykiatrifonden som økonomidirektør.I 2013 skiftede hun visitkortet ud og blev udnævnt til direktør.Privat nyder hun fritiden sammen med sin familie, men er også en flittig bruger af Københavns mange kulturelle tilbud, ligesom hun nyder at rejse eller tilbringe tid i familiens sommerhus ved Sejerøbugten.Marianne Skjold Larsen, direktør, Frederiksberg.hanne.fall.nielsen@jp.dk 

De værste ord, jeg kender på dansk, lyder, ' Goddag, vi er fra kommunen, og vi vil gerne renovere jeres kvarter'. Det er ofte grådigheden efter nye og velbeslåede skatteydere, der er drivkraften i Københavns Kommunes mange moderniseringsplaner. Resultat: en by uden sjæl og ånd.Kommunalvalget 21. november handler også om, hvordan København skal se ud i fremtiden. Vil vi have en by i beton, stål og glas? Eller en by, der emmer af historie, hvor der er plads til både åndehuller og grøn natur? Frank Jensen (S) blev skoset på grund af sin kovending i sagen om det udskældte byggeri på Strandengen på Amager Fælled.En helt urimelig kritik, efter min mening: Overborgmesteren har en holdning til byggeriet. Der rejser sig en græsrodsbevægelse for at bevare Strandengen med dens unikke sammensætning af planter, insekter og svampe. Det folkelige og politiske pres for at sikre denne naturperle i København vokser. Dette pres tager Frank Jensen bestik af, da han ændrer kurs og ønsker at bevare Strandengen. J. O.Krag-citatet, ' Man har et standpunkt, til man tager et nyt', er noget af det mest fornuftige, der er sagt i dansk politik, Men kampen for at bevare et København i menneskelige dimensioner går videre: Slagtergårdene på Enghavevej som med deres kreative og musiske miljø repræsenterer de sidste rester af det gamle Vesterbro.Eller tag Papirøen, som kommunen også vil jævne med jorden, skønt stedet i lighed med Tivoli og Christiania er blevet det helt store trækplaster for unge og gamle, danskere og turister.Også Refshaleøen er truet af ' normaliseringsbestræbelser'.Forstået som ensformigt bolig-og kontorlandskab.Ensretning i stedet for rummelighed.Men op til valget er der en enestående mulighed for, at politikerne er lydhøre.Bed om klare svar på, hvad dit partis politikere vil med byen. Spørg konkret til Slagtergårdene, Palads Bio, Papirøen og Refshaleøen.Når du har svarene, ved du også, hvor du skal sætte dit kryds 21. november.Erik Boel Tidl. international sekretær i Socialdemokratiet Reventlowsgade 16 København V.

FRIT LEJDE DER, FUNGERERPalle Pumpgun, Den Gamle Rockerborg, Amager Landevej 354 F, København: Det er glimrende, at myndighederne med nogle års mellemrum tilbyder frit lejde for aflevering af våben. For mit eget vedkommende har jeg benyttet mig af ordningen, når mine skydevåben har været defekte og dermed til større fare for mig selv end for de mennesker, jeg har at gøre med i mit daglige virke som selvstændig erhvervsdrivende.Muligheden for på legal vis at komme af med disse farlige våben er guld værd i en tid, hvor branchen oplever en øget professionalisering. For eksempel er det mange år, siden vi sidst har oplevet, at en kollega kom til at medbringe den forkerte ende af et oversavet jagtgevær, da han ville røve en bank.INGER STØJSENDER GÅR IGENHenning Mummelmose, Gispebjerg: Når man ser alle de genudsendelser, dansk flow-tv byder sine seere, forstår man godt, at folk flygter til Netflix og andre streamingtjenester. I går kunne man således se Inger Støjsender i samråd med Dolketingets Udlændingeudvalg for gud ved hvilken gang. Den seance har snart været vist flere gange end samtlige Eddie Murphy-film til sammen, og der er næppe en seer tilbage i kongeriget, som ikke kender handlingen fra start til slut.PRÆSTER SKAL HOLDES NEDEHarcellist Per Mouritsen, Risskov: Hvad fanden bilder de sig ind, de folkekirkepræster, der opsøger sagesløse mennesker i deres hjem og tilbyder at døbe deres børn, som om de var tilflyttere i en hedensk negerlandsby? Hvis sådan en præstedjævel ringede på hos mig og spurgte: »Hvad skal barnet hedde?«, ville jeg uden tøven svare: »Hvad i hede hule helvede kommer det dig ved?« og holde hans hoved nede i wc'et, indtil han undskyldte, at han havde henvendt sig.Den form for religiøs propaganda hører simpelthen ikke hjemme i et civiliseret samfund.MUSIKNYTFlere deltagere i Copenhell har været i den syvende himmel, når de har hørt deres yndlingsbands spille.»Det er meget beklageligt, at de pågældende har haft en dårlig koncertoplevelse«, siger en talsmand for arrangørerne.ats@pol.dk 

Det første, jeg læser om morgenen: 
Peter Ryhmer er 48 år og partner i reklamebureauet Heartball ApS, som blandt andet løser opgaver for Royal Unibrew, Live Nation og Tivoli . 
De danske koncertsteder og koncertarrangører har siden terrorangrebet på spillestedet Bataclan i Paris i 2015 øget sikkerheden markant. Men intet tyder på, at der bliver skruet yderligere op efter selvmordsangrebet på Manchester Arena i England mandag aften, hvor mindst 22 blev dræbt og 59 såret efter en koncert med teenageidolet Ariana Grande. Derimod bliver det høje sikkerhedsniveau fastholdt.»I samarbejde med politiet indførte vi efter Paris øget sikkerhed ved vores koncerter og events, og det bibeholder vi«, udtaler Jesper Christensen, managing director hos Live Nation Danmark i en pressemeddelelse. Live Nation er arrangør af en række store koncerter i Danmark og driver også Royal Arena på Amager, hvor Nik&amp;Jay spiller onsdag aften. Den koncert bliver afviklet som planlagt. »Sikkerheden ved vores shows er fortsat vores højeste prioritet, og vi er i kontakt med de danske myndigheder og følger deres anvisninger«, siger Jesper Christensen.På de fleste spillesteder handler den øgede sikkerhed blandt andet om flere vagter og flere sikkerhedsprocedurer. Spillestedet Vega har for eksempel indført tjek af publikums tasker og tøj, inden de går ind. Ligesom der er mere fokus på publikum, når de står og venter udenfor, oplyser kommunikationschef Ditte Sig Kramer. »Vi har arbejdet med sikkerheden på flere planer. Både under selve afviklingen af koncerten, og når gæsterne lukkes ind. Og så har vi i samarbejde med en ekstern partner gennemgået hele huset og alle rutiner for at optimere den generelle sikkerhed«, siger hun. Teenagestjernen Ariana Grande gav for blot 10 dage siden koncert i Jyske Bank Boxen i Herning.Her udtaler administrerende direktør Georg Sørensen i en pressemeddelelse, at sikkerheden ved hvert eneste arrangement vurderes »i et tæt samarbejde med arrangørerne samt politiet og deres eksperter«. Et af sommerens store tilløbsstykker er Roskilde Festivalen. Her ændrer angrebet på Manchester Arena ikke noget på sikkerhedsprocedurerne. »Der er ikke noget, der tyder på, at truslen er blevet større«, siger sikkerhedschef Morten Therkildsen. Morten Therkildsen oplyser, at festivalen allerede før angrebet i Paris på Bataclan havde indført sikkerhedsforanstaltninger som personvisiteringer tæt på koncertstederne. Ligesom festivalen har »brugt enormt mange timer med Midt- og Vestsjællands Politi« for at højne sikkerheden.torben.benner@pol.dk 

Tirsdag aften gav superstjernen Drake koncert i Royal Arena i København. Men mere end 30 minutter efter Drake skulle være gået på scenen, lod han fortsat vente på sig. Der skulle gå hele 35 minutter længere end planlagt, før superstjernen viste sig på scenen. En gedigen forsinkelse på en koncert, der var sat til at vare to timer.Inden koncerten i den spritnye arena på Amager var køen ikke længe inden koncertstart så lang som rundt om blokken. Så om forsinkelsen skyldtes, at man gerne vil have alle publikummer ind i salen, eller om Drake blot trak tiden, inden han gik på, vides ikke.Det var dog en længe ventet koncert, som verdensstjernen endelig gik på scenen for at give.Gennem de seneste år har den 30-årige canadiske rapper og sanger cementeret sit navn blandt de allerstørste musikere. Det har han blandt andet gjort via fire ekstremt succesfulde album, der alle er gået ind på førstepladsen i hjemlandet og i USA. Drake har formået at sælge millioner af plader og generere streams på Spotify med sin bløde stemme og let genkendelige, men samtidig ofte komplicerede og udfordrende rytmer.Blandt de størsteDrake har også formået at høste adskillige priser blandt andet i form af tre amerikanske Grammys og to MTV Video Music Awards. Alt sammen har siden debutalbummet ' Thank Me Later' fra 2010 betydet, at den canadiske musiker i 2017 er blandt de største stjerner på den musikalske himmel.Det var også tydeligt at se tirsdag aften i et komplet pakket Royal Arena, hvor Drake - da han endelig dukkede op -fra første sekund blev taget i mod som en - ja, undskyld udtrykket - royal.Og da Drake langt om længe kom på scenen under første nummer ' Trophies', blev han mødt med en himmelråbende jubel fra det spændte publikum, der allerede til pausemusikken, inden stjernen gik på scenen, rockede i deres sæder eller på deres plads på gulvet.Hvordan koncerten endte, kan du læse meget mere om i vores anmeldelse på BT. dk.jepa@berlingskemedia.dk 
ROYAL ARENA Voldsom forsinkelse ved Drakes koncert i Royal Arena.
En 54-årig mand fra Amager er blevet tiltalt for at have dræbt sin kæreste på et hotel på Costa del Sol i Sydspanien.Det sker, næsten tre år efter at den nøgne kvinde blev fundet død på det firestjernede BQ Andalucia Beach Hotel i Torre del Mar øst for Málaga.Ifølge anklageskriftet dræbte den nu tiltalte sin 40-årige kæreste med ledningen til en mobil-oplader.Manden har siden anholdelsen 21. juni 2015 siddet varetægtsfængslet og bliver i februar bliver stillet for en dommer.Manden og kæresten var ifølge anklageskriftet rejst et par dage sydpå med en ven for at besøge endnu en ven i området.Parret mødtes med vennerne på en bar og kom ifølge anklageskriftet op at skændes. Det fik angiveligt kvinden, Anne, til at vende hjem til hotelværelset.Den tiltalte fulgte ifølge anklagemyndigheden kæresten tidligt næste morgen.Her skal diskussionen have fortsat, indtil den dengang 51-årige mand ' for at tage livet af hende greb en mobiloplader og strangulerede hende', lyder det ifølge tiltalen.Parret havde før drabet ifølge anklageskriftet dyrket sex, og da Anne bagefter var faldet i søvn, lagde den nu tiltalte ledningen til mobilopladerens ledning om halsen på hende og dræbte hende.Anklagemyndigheden kræver danskeren dømt for mord, som ifølge politiet var planlagt. Ifølge den spanske straffelov er strafferammen mellem ti og 15 års fængsel.Ifølge spanske mediers dækning af sagen nægter manden sig skyldig. Det har dog ikke været muligt for Ekstra Bladet at få vished for, hvordan den tiltalte stiller sig til anklagerne igennem hans advokat.Ifølge Ekstra Bladets oplysninger har den tiltalte tidligere været i dansk politis søgelys, blandt andet i forbindelse med narkohandel og kørsel i narkopåvirket tilstand.ehren@eb.dk 

85 ÅRHanne Vedel, væver, Aabenraa.Hanne Vedel stod i lære som væver ved Cis Finks vævestue i Aabenraa, hvorfra hun i 1951 fik sit svendebrev.Efterfølgende rejste hun til Finland og forfinede sit håndværk. Et par år efter hjemkomsten startede hun sit eget værksted i Aabenraa, som senere blev udvidet, da hun i 1970 overtog det anerkendte væveri "Spindegården".Igennem alle årene har hun, gerne med brug af dansk uld, vævet i et moderne og enkelt design, der har vundet hende hæder ikke bare herhjemme.Blandt udmærkelserne kan nævnes Hofjuvelér A.Michelsens Jubilæumslegat og arbejdslegater fra Statens Kunstfond og Ole Haslunds Kunstnerfond. Alderen til trods er Hanne Vedel stadig aktiv - både som sælger og produktudvikler.75 ÅRBjørn Wikkelsøe Jensen, fhv.administrerende direktør, Elsegårde.Bjørn Wikkelsøe Jensen voksede op på et statshusmandsbrug i Elsegårde ved Ebeltoft, hvor han igen i dag har sin daglige gang.Karrieren blev dog brugt på alt andet end skov-og agerbrug, og fra ansættelsen i Silkeborg Skattevæsen i 1966 tilbragte han tre årtier med procentregning og skattelovgivning. I 1996 skiftede han fra en stilling som afdelingsleder i Toldog Skattestyrelsen til jobbet som adm. direktør i Forbrugsforeningen, hvorfra han i 2008 på pension.Siden har han været formand for de 3.200 medlemmer i Seniorforeningen Told &amp; Skat.50 ÅRMorten Dürr, børnebogsforfatter, Amager. Morten Dürr er født 1968 i København, men voksede op i landsbyen Gødstrup på Sydsjælland. I dag tilbringer han igen det meste af sin tid i København, når han da ikke lige rejser riget rundt med sine foredrag. Særligt på landets skoler er han en yndet gæst, og hvilket bedre publikum end sit eget? Over årene har Morte Dürr udgivet ikke færre end 56 børnebøger, hvor fællesnævneren er, at historierne tager barnets virkelighed alvorligt. Over årene er han bl. a. blevet tildelt Pingprisen, Skriverprisen og Claus Deleuran Prisen - og har også nydt godt af et treårigt arbejdsleget fra Statens Kunstfond. Den oprindelige metier, journalistikken, er så godt som droppet, men Morten Dürr anmelder fortsat film i Børsen.

Første gang jeg spillede krigsstrategibrætspillet Diplomacy, var jeg Tyskland, og min kærestes lillebror, Oliver, var Frankrig.»Vi to skal tale sammen. Nu,« sagde Oliver med et vildt blik i øjnene, og vi rejste os fra bordet for at gå ud på bagtrappen, så Storbritannien, Tyrkiet, Rusland og de andre spillere ikke kunne overhøre vores samtale.På bagtrappen foreslog Oliver, at vi skulle lægge vores hære sammen og nakke Østrig-Ungarn i næste runde. Mens han udlagde planen, rystede han helt vildt voldsomt på hænderne, og jeg skulle nok allerede på det tidspunkt have set det komme. Ti minutter senere røvrendte han mig på det groveste ved at erobre noget af mit land og stjæle min flåde - med hjælp fra selveste Østrig-Ungarn, som han åbenbart havde talt med ude i køkkenet, mens jeg var ude at ryge med Italien.Diplomacy kræver syv spillere, som alle har tid og koncentrationsevne nok til at spille krigsspil i cirka syv timer.Det har intet med held og tilfældigheder at gøre. Man vinder kun ved at erobre land, og det gør man udelukkende ved at være topdiplomatisk, en habil løgner og dygtig til at lave lokumsaftaler med de andre stormagter mellem spillets runder.På den måde er det ligesom krig og diplomati i den virkelige verden, hvor alle ved, at det, der virkelig betyder noget, er de samtaler, som finder sted på bagtrapper og i køkkener mellem de officielle møder.Det er tre år siden, at jeg tabte til Oliver, men jeg har stadig ikke tilgivet ham det, han gjorde den eftermiddag i lejligheden på Amager. Det er dét, Diplomacy gør. Det er krigsspil krydret med Paradise Hotel, og det er rædselsfuldt og fantastisk på én og samme tid.
Brætspil: Diplomacy.
KOMMUNALVALG På Københavns Rådhus er der både tommelfingre, der vender op og tommelfingre, der vender ned til socialdemokraternes forslag om flere letbaner, mere metro og en automatisering af hovedstadsområdets S-tog.Allan Mylius Thomsen, medlem af Københavns Kommunes Teknik-og Miljøudvalg for Enhedslisten erklærer sig som stor tilhænger af flere letbaner.- Allerede inden men besluttede at anlægge en metro, var vi positive overfor letbaner. Især den nordgående bane i Ring 3 vil vi hellere end gerne være med til at beslutte, siger Allan Mylius Thomsen.På Enhedslistens ønskeseddel er også flere projekter, som ikke har fundet vej til det socialdemokratiske udspil.- Jeg vil personligt gerne have bedre transportmuligheder på tværs af Amager -gerne i form af letbaner eller ved at udbygge metroen, så man slipper for at skulle af krøllede busveje, siger Allan Mylius Thomsen.Letbaner i luftenV-medlem af kommunens Teknik-og Miljøudvalg, Flemming Steen Munch, er omvendt knapt så begejstret for ideen om letbaner i København.- Vi er ikke tilhænger af dem, fordi de skærer hovedfærdselsårer over og tvinger biltrafikken ud i sidegaderne, så de får dårligere mulighed for at komme rundt. Letbaner bør efter min mening være oppe i højden, hvis vi skal kunne tilslutte os, siger han.Forslaget om at udbygge den eksisterende metro i København ser han dog med anderledes milde øjne på.- Venstre går ind for mere metro. Generelt ser vi gerne, at vi arbejder for bedre fremkommelighed for både billister og folk, der tager offentlig trafik, siger han.Både Venstre og Enhedslisten i København vil gerne lægge stemmer til at automatisere S-togene.
Enhedslisten og Venstre i København bakker op om flere af Socialdemokratiets ønsker til infrastrukturinvesteringer. V vil dog kunne bakke op om letbaner i højden.
Dykkere har fundet en sav i forbindelse med politiets eftersøgning i den såkaldte ubådssag.Saven blev fundet i Køge Bugt nær den rute, som politiet vurderer, at drabssigtede Peter Madsens ubåd sejlede 11. august i år.»Saven bliver nu undersøgt af vores kriminalteknikere for at vurdere, om der er tale om den sav, som politiet har ledt efter i forbindelse med ubådssagen,« siger vicepolitiinspektør Jens Møller Jensen i en pressemeddelelse.Saven er særligt interessant, fordi politiet tidligere har meldt ud, at Kim Walls hoved, arme og ben formentlig er blevet skåret af torsoen med en sav.Under et tidligere retsmøde ville anklager Jacob Buch Jepsen vide, om Peter Madsen havde haft en sav med på ubåden.I den forbindelse fortalte Madsen, at han »nogle gange« har haft en fukssvans med, men at han ikke havde medbragt den den pågældende aften. Saven er ikke blevet fundet efterfølgende -hverken i Peter Madsens hjem eller værksted.Kim Wall døde om bord på ubåden »UC3 Nautilus«, som hun var stævnet ud i sammen med ubådsejer Peter Madsen 10. august.Ifølge ubådsbyggeren var der tale om en ulykke, hvor Kim Wall fik en 70 kg tung luge i hovedet. Han har siden forklaret, at han »begravede hende til søs«, og har nægtet, at han skulle have parteret hende.Kim Walls torso blev 11 dage senere fundet i vandkanten på det sydlige Amager.Det har ikke været muligt at fastlægge Kim Walls dødsårsag ud fra torsoen, og det har derfor været særligt vigtigt for politiet at finde de afskårne lemmer.En større eftersøgning har derfor været i gang siden, og i fredags fik politiet et gennembrud, da man fandt en bylt med Kim Walls hoved og ben. Det var lagt i en pose og tynget ned med metal.Obduktionen af hovedet viste ingen tegn på skader fra stump vold eller kraniebrud, som Peter Madsen har hævdet.Politiet leder fortsat efter Kim Walls arme i Køge Bugt.Som følge af politiets nye fund har Peter Madsen via sin forsvarer Betina Hald Engmark meddelt politiet, at han ikke længere ønsker at tale med politiet.Ubådsejeren nægter sig skyldig i drab og partering.annj@berlingske.dk 
Dykkere har fundet en sav tæt på den rute, som politiet vurderer, at den drabssigtede Peter Madsens ubåd sejlede, da liget af Kim Wall blev »begravet til søs«.
Det vil være besværligt at fjerne en død person fra ubådens indre. Det siger Jens Falkenberg, der i sin tid byggede Nautilus sammen med den drabssigtede Peter Madsen.Mandag eftermiddag skyllede et kvinde-torso op på kysten på Amager.Det blev i går endnu ikke klart, om der er tale om den svenske journalist Kim Wall. Dog kom det frem, at hovedet, ben og arme var fjernet bevidst.Hvis en person dør på ubåden, kan man så ene mand fragte eller bære personen ud af ubåden? »Det ville ikke være nemt i hvert fald,« siger Jens Falkenberg: »Hvis nu jeg var dernede, og Peter var besvimet af iltmangel, så ville jeg nok forsøge at lægge et reb om ham og trække ham op gennem lugen,« siger Jens Falkenberg, der forklarer, at der er to udveje i Nautilus.Den primære vej ind i Nautilus er gennem tårnet. Selve stigen fra gulv til luge er ifølge Jens Falkenberg mellem fire og fire en halv meter lang.Gennem to meter rørSelve røret, der fører ned i ubåden, er 52 centimeter i diameter, og man skal kravle ned gennem cirka to meter rør for at komme ind i selve ubåden.Den sekundære luge er placeret foran på frontdækket. Her er lugen betydeligt sværere at åbne, men til gengæld er der kun to meter stige ud i det fri. Her er røret, der fører ned i ubåden også 52 centimeter i diameter, men den smalle passage blot er 30 centimeter høj.Jens Falkenberg mener godt, at der kan være sket en ulykke på den skæbnesvangre tur torsdag 10. august. Nautilus er konstrueret uden fokus på besætningens sikkerhed, forklarer Jens Falkenberg.Den 46-årige opfinder Peter Madsen er varetægtsfængslet og sigtet for drab af politiet. Han har erkendt, at den 30-årige svenske kvinde døde i ubåden, og at han ' begravede' liget til søs.Peter Madsen forklarer, at der skete en ulykke på ubåden.past@bt.dk 

Efter en voldtægt i en taxa i Brønshøj græd det dybt chokerede offer så voldsomt i telefonen til alarmcentralen, at operatøren havde svært ved at forstå den 24-årige kvinde og finde ud af, hvor hun befandt sig.Heldigvis kom et vidne forbi i det samme og overtog mobiltelefonen, så alarmcentralen kunne få den præcise adresse på Frederikssundsvej, Opkaldet til alarmcentralen blev afspillet i Retten på Frederiksberg, hvor den 44- årige pakistanske taxachauffør Shahzad Shariq i går blev idømt tre års fængsel og udvist for bestandigt.Han har kone og tre mindreårige børn i Danmark.Han nægtede sig skyldig i voldtægt, men erkendte, at han havde haft samleje med den 24-årige i taxaen. Ifølge hans forklaring - som retten forkastede som utroværdig - tilbød den 24-årige at have sex med taxachaufføren for 300 kr., som han betalte.Han tog betænkningstid med hensyn til anke og skal betale kvinden 75.000 kr. i tort.Den 24-årige kvinde steg ind i taxaen på Amager Torv ved Strøget. Hun var beruset, og taxachaufføren kørte hende til et øde område på Klintevej i Brønshøj i stedet for hjemadressen.Ifølge tiltalen kravlede han ind på bagsædet til kvinden, låste dørene, trak hendes leggings og trusser ned og voldtog hende, mens han sagde: ' I know you want it.' Ifølge tiltalen forsøgte kvinden at vride og sparke sig fri og sagde gentagne gange, at han skulle stoppe.Efter voldtægten kørte taxachaufføren kvinden til Frederikssundsvej, hvor hun blev smidt af og straks ringede 1-1-2.Ved dommen blev Shahzad Shariq også frakendt retten til at køre taxa. js.

En algoritme bygget af danske forskere kan med 44 procents sikkerhed gætte, hvilket parti du ville stemme på, hvis der var valg i morgen.Den skal bare have svar på et spørgsmål: hvilket opslag fra en politiker eller et parti har du senest trykket ' synes godt om' til? Får den lov at se minimum syv af dine seneste politiske likes, stiger succesraten til 71 procent.Sådan lyder konklusionen fra et hold danske forskere fra Københavns Universitet, det digitale analysebureau Analyse &amp; Tal og rådgivningsvirksomheden Nextwork, der rådgiver kunder om politiske strategier på digitale medier.Forskerne har sammen med rådgivningsvirksomheden netop udgivet en forskningsartikel om Facebook-likes og vælgeradfærd i det anerkendte internationale tidsskrift Public Library of Science (Plos One).Bruger man traditionelle forudsigelsesmetoder, hvor man stiller folk en række spørgsmål om deres uddannelsesniveau, indkomstniveau og bopælskommune og beder dem tage stilling til en række politiske spørgsmål, når man typisk en succesrate på omkring 36 til 40 procent - altså lavere end med Facebookmetoden.»Hovedkonklusionen er, at det er meget, meget lidt, vi liker tilfældigt. Derfor kan vi ramme folks politiske overbevisning så utroligt præcist«, siger Tobias Bornakke, analytiker hos Analyse &amp; Tal, der specialiserer sig i at gennemføre analyser baseret på digitale data.Forskningsprojektet er en del af hans ph. d.-afhandling fra Københavns Universitet om brugen af digitale data til at studere sociale fænomener.I modsætning til klassiske meningsmålinger kan den nye metode også spore vælgernes skiftende interesse på tværs af forskellige partier, og hvilke politiske emner der for eksempel vækker DF-vælgernes interesse for at stemme på socialdemokratiske folketingskandidater.Et positivt billede af demokratietSammen med fire andre forskere har Tobias Bornakke og Thomas Albrechtsen, der er direktør i rådgivningsvirksomheden Nextwork, fulgt 1.216 danske Facebook-brugere gennem en toårig periode.Brugerne har frivilligt givet adgang til deres Facebook-profiler, hvor de samtidig har høstet data fra alle politiske Facebook-sider i Danmark. Når en af de 1.216 brugere har trykket ' synes godt om' til en politikers opslag, er det blevet registreret.Hvis brugerens løbende uddeling af likes har vist en overvægt til Venstre-opslag, er vedkommende blevet mærket som Venstre-vælger. Efter at have fulgt brugernes like-adfærd har forskerholdet spurgt dem, hvad de ville stemme på, hvis der var valg i morgen. Her gætter forskernes algoritme altså rigtigt i flere end to tredjedele af tilfældene, hvis der er registreret minimum syv likes.Det lyder banalt, at du med stor sandsynlighed er Venstre-vælger, hvis du liker mange Venstre-opslag, erkender Tobias Bornakke og Thomas Albrechtsen. Men beviset for den stærke sammenhæng mellem de to ting giver nye muligheder, når man benytter sig af den store mængde offentlige data om Facebooks brugere.Via Facebooks såkaldte API (application programming interface) kan forskerne få udleveret anonymiserede data på alle danskere, der har liket et opslag fra en dansk politiker eller et dansk parti. Det har flere end 2 mio.gjort. Når strømmene af likes fra de mange Facebookbrugere med god sandsynlighed er udtryk for deres reelle stemmeintention, kan forskerne løbende overvåge magtforskydninger i det politiske Danmark.»Den store diskussion om politik og sociale medier i dag er, at vi får et meget mere polariseret samfund. Enten er du med Liberal Alliance eller Enhedslisten. Men hvad er det for nogle mennesker, som ikke bare lytter til, hvad Liberal Alliance siger, men som lytter til forskellige partier? Med denne metode kan vi se, hvordan folk interagerer med forskellige politiske budskaber på kryds og tværs, og det tegner faktisk et mere positivt billede af vores demokrati«, siger Thomas Albrechtsen, og Tobias Bornakke følger op: »Vi kan følge med i, hvad der driver vælgergruppernes likes live. Styrken er, at man kan se, hvad der får folk til at flytte sig holdningsmæssigt, og ikke bare gætte på det bagefter. Vi har en aktualitet og kan vise det lige nu«. Som eksempel nævner de sensommerens debat om Københavns overborgmester Frank Jensens planlagte placering af boliger på et område af Amager Fælled med mange truede dyre-og plantearter.»De socialdemokratiske vælgere holdt sig meget ude af Amager Fælled-debatten. De er underrepræsenteret i interaktionerne.Det vidner om en splittelse. På den ene side kan de meget godt lide Frank Jensen, men på den anden side synes de også, at de der skrubtudser ude på Amager Fælled skal have det godt.Det er yderfløjene, der engagerer sig meget«, siger Thomas Albrechtsen og forklarer, at de mest aktivistiske Facebook-brugere i debatten om Amager Fælled kom fra den rød-grønne fløj bestående af Enhedslistens og Alternativets vælgere.Forskernes studie dokumenterer en høj forudsigelighedsgrad i det politisk system.Men de har også set på chancerne for at forudsige danskernes valg mellem to muligheder: rød blok og blå blok.»Den kan vi ramme med næsten 99 procents sikkerhed, hvis vi har syv likes«, siger Tobias Bornakke fra Analyse &amp; Tal.Forudså højrenational fremgangAlligevel skal man ifølge de to forskere ikke afskrive de konventionelle meningsmålinger fuldstændig. Den vurdering deler Frederik Hjorth, der er postdoc ved Københavns Universitets Institut for Statskundskab og forsker i vælgeradfærd og holdningsdannelse. Han kalder studiet »meget omhyggeligt og metodisk sofistikeret«, men vurderer dog, at det er »svært at vurdere teknologiens potentiale på baggrund af dette studie alene«. »Studiets deltagere er ikke en repræsentativ stikprøve af danske vælgere, som forfatterne også selv pointerer. Metoden kan ikke desto mindre godt potentielt være konkurrencedygtig med traditionelle meningsmålinger. Men det kan vi først rigtig evaluere, når vi ser den afprøvet på et egentligt valgresultat«, siger han.Nogenlunde samme vurdering lyder fra Mads Vestergaard, ph. d.-stipendiat ved Københavns Universitets Center for Boblestudier: »Det her resultat er sindssygt interessant.Og hvis det holder, hvad det lover, er det ret massivt, at man kan konkurrere så hårdt på præcision i forhold til de traditionelle meningsmålinger«, siger han og nævner de store fejlmarginer, der viste sig ved blandt andet valget af Donald Trump og Brexit-afstemningen i 2016.»Der ramte meningsmålingerne og forudsigelserne pænt ved siden af, og mange folk blev overraskede. Forskningsresultatet er rigtig interessant på et tidspunkt, hvor de traditionelle meningsmålinger og metoder er kommet i krise«, siger Mads Vestergaard.Ville I kunne have forudset den store fremgang til Dansk Folkeparti, som meningsmålingerne missede ved folketingsvalget i 2015? »Vores metode ville være kommet tættere på«, siger Thomas Albrechtsen og peger på resultatet af det netop overståede tyske valg, hvor CDU-kansler Angela Merkel tabte terræn, og det højrenationalistiske Alternative Für Deutschland (AfD) vandt mere terræn end forventet.»Tyskland er bestemt ikke det land, hvor vi har de bedste data. Men der er ingen tvivl om, at vi ramte ret godt plet i forhold til AfD's resultat. Vores data om tyskernes Facebook-aktivitet fra valgdagen sidste søndag viser tilmed, at opbakningen til AfD faldt en anelse til sidst, mens opbakningen til CDU steg en anelse. Det tyder også på, at Merkel var tæt på at få et værre valg, end hun endte med«. På trods af, at man vil kunne drage fordele af den potentielt mere præcise vurdering af danskernes stemmeafgivelse, ser Mads Vestergaard fra Center for Boblestudier dog også potentielle negative aspekter af Facebook-metoden.»Hvis man hele tiden kan se, hvordan befolkningens stemmer ville falde ud i forhold til deres opførsel på de sociale medier, kan vi måske få en højere grad af dag til dag-politik. Hvis de traditionelle medier begynder at bruge det som udgangspunkt for den politiske debat, så kan det at jagte politiske likes på Facebook pludselig blive den politiske nationalsport, der sætter dagsordenen for, hvad der debatteres og sker politisk«.christian.lindtoft@pol.dk Vi kan følge med i, hvad der driver vælgergruppernes likes live Tobias Bornakke, analytiker.Fakta: Herunder kan du se, hvilke vælgertyper der har liket fire danske politikeres facebookopslag.Lars Løkkes facebookopslag om V-LA-K-regeringens skatteudspil.29. august 2017. 2.700 likes »Det skal kunne betale sig at arbejde!« Inger Støjbergs opslag om, at hun har en Muhammedtegning som baggrund på sin iPad 26. september 2017. 21.000 likes »Muhammedtegningerne med Kurt Westergaard i spidsen har været med til at definere Danmark som det frie samfund, vi er« Mette Frederiksens facebookopslag om V-LA-K-regeringens skatteudspil 29. august 2017. 1.400 likes »Uligheden stiger. Sådan siger regeringen om sin egen skattereform« Mattias Tesfayes facebookopslag om, at veganere bør lade være med at chikanere slagermester Jan fra Albertslund 18. august 2017. 12.000 likes »Stop hetzen mod slagtermester Jan!«.
VÆLGERADFÆRD Med bare få af dine politiske Facebook-likes kan danske forskere nu med stor sandsynlighed gætte, hvad du stemmer næste gang. Forskerne har udviklet en teknologi, der giver meningsmålinger kamp til stregen og kan vise magtforskydninger, mens de sker.
