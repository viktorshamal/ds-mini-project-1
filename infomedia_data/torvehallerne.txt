Den store, kedelige parkeringsplads bag Frederiksberg Rådhus skal omdannes til et nyt handelsmekka - en torvehal med både indvendlige og udvendige stader, hvor f. 
I området bag Frederiksberg Rådhus er der både kapital og politisk vilje til en ny torvehal, der kan måle sig med Københavns store torvehal på Israels Plads. 
Det er godt seks år siden, at Københavns torvehaller slog dørene op på Israels Plads. I dag lægger flere end fem millioner gæster hvert år vejen forbi hallerne, hvor man kan købe alt fra ost og fisk til tapas og smørrebrød.Nu er det Frederiksbergs tur til at få sin egen torvehal. I hvert fald har arkitekten bag Torvehallerne KBH, Hans Peter Hagens, tegnet et oplæg til en ny af slagsen. Hallen kommer efter al sandsynlighed til at ligge bag Frederiksberg Rådhus, og der er langtfra kun tale om luftige planer. I august var sagen til politisk behandling i byrådet, hvor der var opbakning fra samtlige partier. Pladsen er i dag forbeholdt biler, som efter planen kommer til at befinde sig under jorden i et nyt parkeringsanlæg.»Når vi holder loppemarked hver lørdag i sommerhalvåret, kan vi se bylivet blomstre.Derfor rummer pladsen et stort potentiale, især hvis bilerne kommer under jorden,« siger Frederiksbergs borgmester, Jørgen Glenthøj (K).Den nye torvehal kommer til at fylde ca.2.600 overdækkede kvadratmeter, hvilket er samme størrelse som Torvehallerne KBH. Her bliver der plads til cirka 100 fødevarestader, som skal kombineres med udendørs stader og mobile stader på hjul. Og alle, der lørdag formiddage lægger vejen forbi det store loppemarked, kan ånde lettet op. Det kommer ikke til at lade livet, garanterer Hans Peter Hagens.»På Frederiksberg har man et rigtig fint loppemarked, og det skal selvfølgelig kunne blive på torvepladsen. Det er et supergodt lokalt initiativ og handelstiltag. Det er kun godt, at de supplerer hinanden,« siger Hans Peter Hagens og understreger, at en torveplads skal være et offentligt, grønt byrum for at fungere.»Der skal være bænke og træer, og man skal kunne besøge pladsen uden at købe noget. Det er en mødeplads for mennesker, og her er hele forskellen fra et typisk butikscenter. Man skal kunne sætte sig og observere bylivet.« Frederiksberg har ikke samme antal turister som Israels Plads. Det bekymrer dog ikke Hans Peter Hagens.»Frederiksberg har både befolkningstallet og kundegrundlaget. Det er jo en lidt mere velhavende kommune. Samtidig har man den historiske handelsakse ved Gammel Kongevej med butikker, cafeer og restauranter. Med en ny hal forlænger man den handelsakse,« siger han og tilføjer: »I beyndelsen var der mange, som var bange for, at Torvehallerne KBH ville udkonkurrere de lokale handlende, men faktisk er det gået lige modsat. Det er helt klart min overbevisning, at torvefunktionen er med til at udvide handelslivet.« Det er ikke skatteborgerne, der kommer til at betale for den nye hal. Investeringsfirmaet bag Frederiksbergs torvehal, Scope Investment, har sammen med blandt andre Hans Peter Hagens oprettet et torvehalskonsortium, som har stiftet NFT1 Aps. Det står for »Ny Frederiksberg Torvehal«. Medejer af Scope Investment Niels Christian Boehm ønsker, at en stor del af stadeholderne skal være lokale.»Vi vil for eksempel gerne have lokale slagtere, fiskehandlere, ostehandlere og bagere repræsenteret. Vi planlægger også at arrangere en borgerdag, hvor vi kommer i dialog med indbyggere fra Frederiksberg, så vi kan få deres input, og vi har allerede haft dialog med visse stadeholdere på Nørreport, som har vist stor interesse for at være med. Det gælder om at få skabt nogle kvalitets-ankerstadeholdere, som i sig selv vil være med til at tiltrække stadeholdere af den rigtige kaliber,« siger Niels Christian Boehm.Engang fandtes der adskillige handelspladser i København. Hans Peter Hagens mener da også, at København og Frederiksberg tilsammen har plads til seks-otte torvehaller, selv om vi i dag har mulighed for at foretage de fleste af vores indkøb i supermarkedet.»En by som Budapest har 17 torvehaller, Stockholm har tre, Göteborg har to. Der er ingen tvivl om, at der er kunder til det i København, hvor jeg vil skyde på, at der kan være en-to torvehaller i Københavns centrum, en på Frederiksberg og en i de forskellige bydele.Det gælder bare om at skrue det sammen på den rigtige måde,« siger han.Ifølge Hans Peter Hagens, der også er forfatter til bogen »Torvehallerne i KBH og verden rundt«, er opskriften på succes, at mindst halvdelen af staderen sælger ferskvarer som ost, brød og fisk. Samtidig skal der gerne være cirka 50 procent overdækkede stader og 50 procent udendørs stadepladser, mener han.»Det skal være en torvehal med små stader og ikke butikker, hvilket er den klassiske forskel på en torvehal og et supermarked. De udendørs stader er tit der, hvor der er slagtilbud, og hvor der er årstidsbestemte varer. Derfor er der en fordel i at bygge torvehaller fra grunden, så man kan tage højde for det i arkitekturen. I byer som Stockholm og Helsinki, som jo har endnu koldere klima end Danmark, har man for eksempel udendørs torvehaller året rundt,« siger Hans Peter Hagens.Med en ny torvehal ønsker »NFT1 Aps« også at repræsentere oplandet i byen. Det skal ske med såkaldte »Farmers Markets«, hvor man kan købe varer direkte fra landmænd og lokale producenter, som kommer ind til stadepladserne fra oplandet. Derfor skal en række stader være mobile og kunne lejes på kortere basis.»Disse »Farmers Market« s er i markant vækst i byer som New York, London og Berlin. Jeg er sikker på, at de også kan leve på Frederiksberg, og at de tilmed kan tiltrække beboere fra tilstødende bykvarterer i Københavns kommune, for eksempel Vesterbro, Nørrebro og Valby. Det betyder samtidig, at en torvehal kan være ambassadør for landdistrikterne,« siger Hans Peter Hagens.Der er flere ting, som skal falde på plads, inden projektet kan føres ud i livet, men politikerne fra begge fløje har som nævnt givet deres positive holdning til kende. Desuden har Jørgen Glenthøj underskrevet en hensigtserklæring sammen med NFT1.»Projektet er ganske omfattende, og derfor har vi igangsat en proces med en helhedsplan for området, hvor vi blandt andet skal inddrage synspunkter fra borgere og virksomheder.Når helhedsplanen er færdig, kommer den egentlige lokalplanproces, hvor både borgere og virksomheder vil blive hørt om planforslaget,« siger Jørgen Glenthøj.Tidligere formand for By-og Miløudvalget Jan E. Jørgensen (V) er en af de andre politikere, der har været i tæt dialog med folkene bag.»Det vil spille godt ind i frederiksbergånden at have et sted, hvor man kan få rigtig mange gode dagligvarer og samtidig sidde og nyde en kop kaffe eller en god frokost. Det vil bringe noget liv på bagsiden af rådhuset, som i dag kun har liv om lørdagen. Hvis vi samtidig kan få bundet Frederiksberg Have sammen med torvehallen, vil det give haven et løft, vi ikke har set i lang tid,« siger Jan E. Jørgensen.Går alt som forventet, ligger der i begyndelsen af 2018 et forslag til helhedsplan, hvor torvehallen er tænkt ind.»En torvehal vil tilføje noget helt nyt til byens detailhandel, og jeg er overbevist om, at det også vil være til gavn for byens handlende.Når det er sagt, så er det vigtigt for mig at inddrage detailhandlens synspunkter, inden vi går videre med processen,« siger Jørgen Glenthøj.Målet er, at der i 2020 er mulighed for at svinge forbi pladsen bag rådhuset for at handle - og ikke kun brugte sager om lørdagen.»Vi vil i hvert fald give den fuld fart på fra kommunens side. Vi sætter alle ressourcer ind på at få lavet lokalplan og forpagtningsaftale.Vi vil rigtig gerne det her,« siger Jan E. Jørgensen.Kommentarerne fra Jan E. Jørgensen (V) er indhentet, inden den endelige konstituering efter kommunalvalget 21. november lå klar.kais@berlingske.dk Fakta: Markeder i KøbenhavnI 1100-tallet blev København omtalt som købmændenes havn, og på de fleste af byens centrale pladser var der tradition for udendørs handel.Blandt markederne, som forsynede københavnerne med friske fødevarer, var fisketorvet på Gammel Strand, slagterboderne i støbejernshallerne på Nikolaj Plads, Kødbyen på Vesterbro, markedet i Christian IVs børsbygning og Grønttorvet på Israels Plads - der hvor Torvehallerne ligger i dag.Midt i 1800-tallet blev Nikolaj Plads et centrum for kødsalg. »Maven« hed markedet, som eksisterede frem til 1913, hvor Nikolaj Kirke blev genopbygget. I stedet opstod »Den Brune Kødby« i 1879.I 1889 besluttede man at koncentrere handlen med frugt og grønt på Grønttorvet, som dengang lå lige uden for Nørreport - den oprindelige, nordlige indgang til hovedstaden - og blandt andre landmænd strømmede til Nørrevold for at sælge deres varer. Efterhånden blev pladsen på Grønttorvet for lille, og i 1958 blev engroshandlen flyttet til et nyt grønttorv i Valby.I 1968 blev det københavnerklassiske Grønttorv omdøbt til Israels Plads, og på den gamle torveplads placerede man en benzintank og parkeringspladser.I 2012 åbnede Torvehallerne KBH. Siden er markeder, hvor der primært sælges færdigmad, poppet op.Eksempelvis madmarkedet på Papirøen, WestMarket på Vesterbro og senest »Tivoli Food Hall«. Ifølge planen skal den nye torvehal på Frederiksberg primært sælge friske råvarer.
Han stod bag torvehallerne på Israels Plads i København. Nu er arkitekt Hans Peter Hagens klar med en plan for ny torvehal bag Frederiksberg Rådhus.
Københavns nye madmarked på Vesterbro, WestMarket, er kommet hårdt fra start. Skal kunderne vælge WestMarket, er en del af nøglen at skabe et indbydende miljø i passagen, der tidligere har huset Toves Galleri. For udover oste, kød udskæringer og specialkaffe skal kunderne gå med en oplevelse, når de forlader WestMarket.Det mener både de utilfredse stadeholdere og arkitekten bag Torvehallerne på Israels Plads i det indre København, Hans Peter Hagens. For med en god oplevelse ryger der automatisk mere med i kurven.»Tricket er, at man skal forføre sine kunder.Når man har købt de asparges, der stod på indkøbslisten, så skal man også have fisk og hvidvin med hjem,« siger Hans Peter Hagens.Den oplevelse står lige nu tydeligere på prospektet, end det gør i virkeligheden. De stadeholdere, Berlingske har været i kontakt med, mener, at de har skrevet under på et andet WestMarket, end det de har fået. Blandt andet at de er blevet lovet kunst og anderledes interiør.»Noget af det første, folk begynder at klage over, er indretningen: Selv Herlev Hospital er smukkere lige nu,« som en af stadeholderne formulerer det.Bo Raahauge, der sidder i WestMarkets bestyrelse, forklarer, at ledelsen arbejder på sagen.»Det kan måske godt opfattes som, at vi slæber med fødderne, men vi har folk i gang, der arbejder med stedets DNA og indretning. Vi vil ikke bare male det hele rødt på én gang. Der er investeret ressourcer i det, men vi vil gerne gøre det så godt som overhovedet muligt for både stadeholdere og kunder,« siger Bo Raahauge.Stadeholderne mener, at en del af problemerne bunder i de »rekreative udendørs arealer«, som de bliver kaldt i planerne. Lige nu er området uden for passagen flisebelagt, og der stillet borde og bænke til sultne københavnere.Der skal mere til, mener lejerne.Netop udendørsarealerne er ifølge Hans Peter Hagens en del af opskriften på det gode fødevaremarked, fordi folk skal lokkes. Øjenfangere, kalder han det.Allerede fra facaden skal kunderne blive overrasket, draget og mærke den markedsstemning, der spirer indenfor. Staderne skal få inde og ude til at glide sammen.»De bedst fungerende torvehaller har 50 procent overdækkede stader, men resten er udendørs. Det er meget vigtigt,« siger Hans Peter Hagens.Golfspilleren Anders Hansen er i West-Markets bestyrelse. Han peger på, at udearealet i sin nuværende form ikke er permanent.»I forhold til udendørsområderne er der en dialog med ejerforeningen, og så vidt jeg er orienteret, så skulle der meget snart falde noget på plads. Lige nu er det midlertidigt,« siger han.Indretning, udendørsarelaer og forførelse er væsentligt, men de arkitektoniske rammer behøver ikke at være raketfysik, mener Torvehallernes arkitekt: »Rammerne kan være simple, lette og åbne, for fødevarerne skal være festen og farverne.« Ifølge Hans Peter Hagens er succeskriteriet, at man dybest set skal have lyst til at gå markedet kun for at være der. Så er grobunden lagt for en god forretning i madmarkedslandskabet.»Jeg er overbevist om, at der er plads til endnu flere madmarkeder i København. Det skal bare gøres på den rigtige måde,« siger Hans Peter Hagens.Berlingske har forgæves forsøgt at komme i kontakt med tidligere direktør Christian Kofoed eller Steen Ordell Guldbrand Jensen, der har været WestMarkets administrerende direktør siden 25. april.asmr@berlingske.dk 
Butikkerne i WestMarket er pressede, fordi omsætningen daler og kunderne svigter. Arkitekten bag det succesrige Torvehallerne forstår kritikken, men ser stadig mulig hederne for et madmekka på Vesterbro.
København har sit madmekka Torvehallerne, og nu får nabokommunen Frederiksberg også en torvehal. 

I området bag Frederiksberg Rådhus er der både kapital og politisk vilje til en ny torvehal, der kan måle sig med Københavns store torvehal på Israels Plads, skriver Børsen.Investeringsselskabet Scope Investment har taget fat i Hans Peter Hagens, der står bag torvehallerne på Israels Plads, og sammen med kommunikationsekspert Søren Toft ejer de konsortiet bag NFT1 (Ny Frederiksberg Torvehal 1).Der er planlagt 96 stadepladser på et areal, der er 2.600 kvm stort. Forventningen er, at udviklingen vil koste 125-175 mio. kroner.
Nyheder.
Det er spændende planer, der er lagt for parkeringspladsen bag Frederiksberg Rådhus. Går det som forventet, kommer der i det kommende år endnu en torvehal til København som supplement til Torvehallerne på Israels Plads. 

Det er måske ikke lige en kombination af smage, man har prøvet så ofte, men nu kan man nyde anderledes cocktails med te og gin hos Tante T i Torvehallerne. Gin &amp; Te-fredagsbar er nyeste tiltag, og en række fredage kan man komme og nyde lækre cocktails. Man kan bl. a. kaste sig ud i en Greentini på økologisk grøn teinfuseret gin eller en Winter Ice Tea, der indeholder Tante T's Hvid Chokolade Te og sirup lavet på champagne.En gæstebartender sørger for at shake de forskellige cocktails. Han fortolker bl. a. den klassiske gin &amp; tonic og pifter den op med forskellige slags te. Det koster 50 kr. pr. drink.Gin &amp; Te FredagsbarTante T, Torvehallerne, Frederiksborggade 21, København K I dag kl. 17.
Cocktails.
Arkitektur. Frederiksberg Kommunes by-og miljøudvalg har besluttet, at der skal udarbejdes en ny helhedsplan for området bag Frederiksberg Rådhus, hvor det centrale element er underjordiske parkeringspladser og torvehaller på pladsen.»Der har længe været et bredt politisk ønske om at se på, hvordan vi kan få mere ud af pladsen, som jo ligger på en af Frederiksbergs bedste adresser. Derfor er jeg glad for, at arbejdet nu går i gang, og det bliver spændende at se visionerne tage form«, udtaler Frederiksberg Kommunes borgmester, Jørgen Glenthøj (K).Det forventes, at en ny lokalplan kan godkendes i 2019, og hvis alt går efter planen, kan torvehallerne stå klar allerede i 2020.christian.nobel@pol.dk .

Den varme juleklassiker bliver bragt til et helt nyt niveau i Torvehallerne, når der er DM i gløgg - og gratis smagsprøver. Søndag bliver der dog gået ekstra meget til stålet, for her bliver danmarksmesterskaberne (de uofficielle) i varm vin afholdt. Årets vinder skal findes i et særdeles veloplagt felt med ti deltagere, der både byder på selvudnævnte gløggologer, firmabryggere og hjemmebryggere.Gorm Wisweh er igen indsat som konferencier, og dommerpanelet består af bl. a. Magnus Koefod fra Kadeau og manden bag Løgismose, Christian Grønlykke. Det er gratis at komme med, og der er gratis smagsprøver til folket, så længe der er gløgg i gryderne.DM i gløgg Udendørs ved Torvehallerne Søndag kl. 12.30 - 15.00.
Skål.
Handel: Torvehandel i Ry kommer fremover til at foregå i tørvejr. Lørdag blev den nye Torvehal på 120 kvadratmeter officielt indviet, og dermed er den tomme plads på den tidligere Posthusgrund ved Ry Station væk. Torvehallen, som i denne måned skal huse julehandel-og aktiviteter, er opført af Skanderborg Kommune i samarbejde med Kvickly og Superbrugsen i Ry. Alle handlende i Ry har via en storstilet bonkampagne bidraget til realisering af projektet. I løbet af fire måneder blev der indsamlet boner for over 50 mio. kr. varer indkøbt i byens butikker.Heraf er fire procent øremærket til den nye Torvehal, oplyser Skanderborg Kommune.Torvehallen består af en overdækket hal på 120 kvadratmeter bygget i kraftigt douglasgran. Tre af siderne er åbne og ud mod jernbanen er der træ/ glas. Ud over selve hallen er Klostervej ved Stationstorvet omdannet til gågade. Kantsten er fjernet, hele området flyder sammen - dog med afmærkning af kørebane og p-pladser.De sidste ekstra midler til forskønnelse, leg og bevægelse på pladsen er Ry Borgerforeningen i gang med at indsamle.Man regner med at nå målet på 300.000 kr. inden for de nærmeste måneder.maria.

Jeg har det egentlig lidt mærkeligt med konceptet »Guilty Pleasure«, fordi det forudsætter, at man skammer sig over at have den smag, man har.Måske skyldes det, at jeg fra barnsben er opflasket med masser af ture på Det Kongelige Teater og Statens Museum for Kunst - faktum er, at jeg gerne står ved min dårlige smag. Jeg elsker både mekaniske nisser og storcentre, og det er mig fuldstændigt underordnet, hvad folk måtte synes om den sag. Og dog. For hvis jeg skal være ærlig, har jeg faktisk en enkelt last. Og den er ret pinlig.I 2011 var jeg nemlig del af den forudsigelige gruppe københavnere, der var imod Torvehallerne.Jeg havde det lidt som den kulturjournalist på Politiken, der lettere nedladende skrev, at den kreative klasse nu havde fået et sted, hvor den kunne komme og blive en del af en historie om autenticitet, livskvalitet og overskud. Jeg hadede også stedet, fordi det forvandlede en åben og offentlig plads til en lukket og elitær fest. Og det er så her, at jeg må krybe til bekendelse. For jeg kan faktisk godt lide at komme i Torvehallerne. Jeg elsker fiskebutikkerne og ostehandlerne. Jeg elsker, at varerne ligger fremme, og at dem, der sælger dem, virker, som om de ved, hvad de har mellem hænderne. Jeg nyder at tage min toårige med i hallen og kigge på mad, som ligner mad. Og han elsker de fiskefrikadeller, man kan købe - og dufte - i Hal 1.Og mens jeg stadig kan blive irriteret ved tanken om, at et rugbrød kan koste 50 kr., har jeg det faktisk okay med, at kvalitet, rigtig kvalitet, koster lidt ekstra.Jeg vil ikke kalde hallerne hyggelige, og selvfølgelig er de ikke fyldt med slagtilbud og billige varer. Men det er heller ikke deres formål. Torvehallerne er madporno for dem, der kan blive lidt gladere af gulerødder, der lugter og ligner gulerødder.Det er - som hallernes arkitekt, Hans Peter Hagens har sagt - et sted, man går hen for at købe asparges, men forlader med kurven fuld af dertilhørende fisk og hvidvin. På samme vis ender jeg som regel også med at købe både rugbrød og rødvin med til fiskefrikadellen - også selv om jeg skammer mig over at bruge så mange penge på mad, når jeg nu passerer både Netto og Føtex på vejen hjem. Men det får ikke mine indkøb til at smage ringere. Så med munden fuld af delle overbeviser jeg mig selv om, at der er stadig er masser af offentlige pladser og masser af billige steder for dem, der gerne vil det.Så lister jeg lige så stille forbi Torvehallerne imens.

Det kunne ellers lige have været sådan, som de selv havde forestillet sig det. En fransk bistro i en stille, lille sidegade til det urbane mylder, hvor busserne dytter, og metroen rumler under fortovet. Og så lige over for Torvehallerne. Det er fransk det her. Næsten Paris. Området mimrer af madglæde og overskudsmennesker mellem tulipaner i brunt papir og røde tryner på disken og savoykål i trækasser og friske fisk på isen. Det er travle mennesker, kvalitetsbevidste mennesker, parisere eller københavnere, who cares? Det er metropolen, når den er bedst, og her skal der ligge en bistro, lige her ved markedshallerne. Den skal hedde Les Halles. Sådan en med tatar og løgsuppe og selection de charcuterie og vin på glas. Uhøjtidelig, shabby skøn og så traditionelt fransk, at det hele giver sig selv. Kan I ikke se det for jer? Jo, man kan se det for sig. Man kan se det for sig foran facaden, hvor markiserne hænger som røde øjenlåg, og hvor støbejernsgelænderet snor sig som franske liljer. Man kan se det for sig foran de hvide menukort, der er trykt med sorte kapitæler i spinkel skrifttype, og ved bordet, hvor dugen er ternet i rødt og hvidt. Og over tallerkenen, hvor blåmuslingerne ligner moules marinières til forveksling, og hvor salatbladene er grønne og gedeosten hvid, så det vist ikke kan være andet end en chèvre chaud.Man kan se det hele for sig, men man kan næsten ikke smage det.Gebrokken gastronomiVi startede ellers med en god tapenade på sorte nicoise-oliven. Markant syre og salt i første fornemmelse og så den der kakaobitre dybde, der spreder sig i munden, mens man tygger på noget ristet hvedebrød fra hverdagsskuffen. Og skyller efter med kølig hvidvin inden næste møde med syre og salt.»Jeg vil gerne starte med moules marinières«, sagde min gæst til den gæve tjenerinde, som svarede »undskyld, hvad var det, du sagde der?«. Måske taler hun så lidt fransk, at hun bliver forvirret, hver gang gæsterne bestiller en ret, tænkte jeg. Min gæst, derimod, begyndte at tvivle på sin egen udtale og gentog lidt mere tøvende sin bestilling, selv om hun havde ramt den klokkeklart første gang. Nu var tjeneren da også med. Hun havde nok bare ikke hørt det første gang, og da min gæst fortsatte med at bestille »agneau« til hovedret, var der heller ingen problemer.Til gengæld skulle hun lige have mig til at gentage min bestilling. »Kok o vang«, udtalte jeg lige så forkert som første gang. Måske er hun faktisk så franskfølende, at hun som en pariser ikke forstår et ord, hvis en udlænding ikke rammer udtalen korrekt, tænkte jeg.Man måtte vist selv om fortolkningen.Men i løbet af aftenen var der ingen af os, der kunne overbevise andre om, at nogen her i huset var særligt franske. En chèvre chaud kan smage fantastisk, men i Danmark kan en lun gedeost på drivhussalat også smage af bleg valle og vand med grønt betræk.Den fik jeg. Det var træls. En moules marinières kan være fremragende, når sødmen fra skalotteløg og blåmusling blander sig med syren fra en frisk hvidvin som Muscadet, men i Danmark kan den smage af lun vin fortyndet med havvand. Hvordan kunne de friske blåmuslinger fra Limfjorden give så lidt smag til den svage base af vin og løg? De to slappe forretter gjorde det svært at teste, om vi havde valgt den rigtige hvidvin. Jeg var kommet til at sige »vang« igen, da jeg havde bestilt to glas fra Vin de Pays d'Oc, men tjeneren kom mig til undsætning: »Jeg kalder den bare for Papradou«. Den hedder nu ' Le Paradou' og var fyldig i munden og fint balanceret mellem tropisk aroma og mineralske fornemmelser.Så hellere en flybilletMin gæst skulle jo have agneau, altså lam, så hun havde ikke så svært ved at vælge Côtes du Rhône, som jo nærmest er lammets modermælk. 85 kroner kostede det for et glas af Guigals udmærkede Cuvée Philipson fra 2010.Så alt var klart til lammeskanken i en marokkansk anretning, men ak, kødet var en aromatisk nulbon, og couscoussen smagte af den luft, der var mellem kernerne. Og så mindede sovsen om en dåse tomater, der ikke havde kogt tilstrækkeligt ind. Det var så karakterløs en ret, at vi levnede det meste.Jeg skulle have min coq au vin, så der måtte pinot noir være selvskrevet. En La Vigne du Cloître, som ikke var ophidsende, men med Bourgogne-vine til 95 kroner glasset kan man ikke forvente sig en åbenbaring. Pinot noir er god til fed mad, og her kom den på overarbejde.Hanen var ellers født i fjerkræets velfærdsstat, Hopballe Mølle, hvor dyret har fået lov til at spurte rundt på masser af plads, indtil lårene er blevet faste med masser af mørkt, aromatisk kød.Men her endte den sine dage i en smag af bitterhed fra vinen, røg fra bacon og masser af fedt fra fugl og gris. Og ikke så meget derimellem. Så er det ligegyldigt, om ophavet er Hopballe Mølle eller Hopmølle Balle, som min gæst troede, det hed.Køkkenet forspildte sin sidste chance med en katastrofe af en æbletærte, som var regnvåd af calvados, der var blevet overhældt ved bordet, hvilket resulterede i sjappet butterdej, mens den bitre sprut ramte tungen som elektricitet.Men vaniljeisen var hjemmelavet, fik vi at vide. »Det bliver det bare lidt bedre af«. Det kan vel diskuteres. Isen var hård og krystalliseret. Kun deres crème brûlée smagte, som den skulle.Her er billigt. 265 kroner for tre retter er ikke meget. Men det er altså stadig 265 kroner. Og det kan man også få en flybillet til Paris for.joakim.grundahl@pol.dk .IDanmark kan en lun gedeost på drivhussalat også smage af bleg valle og vand med grønt betræk.Den fik jeg.
Madanmeldelse Bistro Les Halles... men der er langt til Paris, når en moules marinières smager af lun hvidvin fortyndet med havvand.
- Jeg er godt klar over, at der findes finere madsteder i København, men dem er der skrevet så meget om, så nu kommer jeg med nogle anderledes bud.43-årige Nada Louise Cay er københavner på godt og ondt. Hun er født og opvokset i byen og har bortset fra fire måneder på højskole i Hillerød aldrig forladt København.Hun er bybonde med egen køkkenhave i gården, hvor hun dyrker grøntsager, og som madskribent udvikler hun opskrifter og skriver artikler om mad. På hendes egen madblog på lacucinanada.com har hun fokus på bæredygtighed, og hvordan man får mest ud råvarerne, så der ikke bliver det store madspild.Her kommer Nada Louise Cay med gode madtips til København.Billigt, men godt- Jeg lægger ud med Café Glad på Rentemestervej i Nordvest. Det er måske lidt atypisk, men det er en lille perle midt i et sted, hvor man ikke forestiller sig det. De har et ugentligt folkekøkken med økologiske råvarer, og de har også altid et vegetarisk alternativ. Jeg fik for eksempel vegetarisk biksemad, og jeg tror aldrig, at jeg ude i byen har smagt så god vegetarisk mad som dér, siger Nada Louise Cay og tilføjer: - Det handler om at få umami-smagen frem, og så skal man også føle, at der er substans, og det formåede de med svampe, og det smagte skidegodt. Jeg har også fået gode tærter, og alt er friskt, for de står og laver det, mens man er der. Stedet er bemandet af folk, der har udfordringer psykisk eller fysisk, men der er selvfølgelig også køkkenfagligt personale. Og så får man oplevelsen af fællesspisning, for man sidder på bænke ved langborde, hvor man jo også møder andre mennesker, som man falder i snak med, siger Nada Louise Cay.Café Glad, Rentemestervej 76, København NV.Gourmet-oplevelsenEr du ude på at spendere lidt mere, er mulighederne mange i København. Der findes adskillige lister over de bedste, de fineste og de mest prisbelønnede, men Nada Louise Cay har et lidt anderledes bud.- Jeg vil vælge et sted, hvor man kan få en klassisk dansk frokost, og et af mine favoritsteder er Restaurant Kronborg i Brolæggerstræde.De har respekt for, hvordan smørrebrød skal bygges op, men twister det alligevel lidt. De har for eksempel brugt havtorn som det syrlige element i stedet for det klassiske, og så panerer de løg i panko-rasp, så der er små noter af det moderne køkken. Men det er ikke som andre steder, hvor det er vendt helt på hovedet, siger siger Nada Louise Cay.- Hvis jeg skal forkæle mig selv eller spise frokost med andre, så synes jeg, at det er et superhyggeligt sted med ordentlige råvarer - og så har de byens bedste kartoffelmad. Det lyder åndssvagt kedeligt, men det er med ansjoser i stedet for ristede løg, og så er de håndfriturestegt i pankorasp med håndrørt mayo til. Og så laver de øvrigt snaps selv, og den er forskellig alt efter, hvad årstiden giver mulighed for at plukke.Restaurant Kronborg, Brolæggerstræde 12, København K.Den hurtigeLeder du efter den hurtige variation, er der to steder, du ikke må snyde dig selv for.- Den ene er hotdogs ved den økologiske pølsevogn Hanegal ved Rundetårn. Den er helt klassisk, og alt, hvad de laver, smager, som det skal. Ellers er der den pakistanske fastfood i Nordvest, hvor jeg vil anbefale Azeem's Tikka House, siger hun og kommer med et godt tip: - Spørg dem om egnsretterne, de steder de selv kommer fra - det er dem, de laver bedst.Det er sindssygt høj kvalitet, og jeg forstår ikke, hvordan de får det til at løbe rundt. Selve stedet er ikke så spændende at sidde i, så jeg anbefaler, at man henter maden eller får det bragt ud, men det er virkelig god mad, og så får man store portioner.Der findes naturligvis et menukort, men Nada Louise Cay foreslår, at man tager chancen og beder om noget, de bestemmer.- Når jeg har været dernede, så har de lavet noget, der ikke er på kortet - for ' mutter' dernede fornemmer, at jeg går op i mad, så hun er meget smigret og laver så noget mad, som hendes mor lavede. Derudover kan jeg godt lide deres kyllingeret med Tikka Masala, og så er der fladbrød og mangochutney til. Men igen: Gå i dialog med dem, for de brænder virkelig for deres køkken, siger madbloggeren.Den økologiske pølsemand, Købmagergade 50, København K Azeem's Tikka House, Frederiksborgvej 12B, 2400 København NV.Her skal du slukke tørstenEr du tørstig, så drik en øl på Lygtens Kro.- Det er lige meget, om du er gammel eller ung - det er en oplevelse at se den del af København.Det er sådan en lidt berliner-agtig knejpe med bartendere, der alle sammen ligner noget fra det kreative miljø omkring Ungdomshuset, siger Nada Louise Cay.- Der er ugentlige rockquizzer, men det bedste er udvalget af øl. De har absurd mange øl, særligt tyske, men de serverer også en lokalbrygget øl fra en gut i Nordvest. Indendørs er der gamle lamper og brune møbler, og udenfor er der en gårdhave med kulørte lamper. Der er også et ildsted, og der er sådan lidt afterskistemning.Er du mere et vinmenneske, anbefaler hun Spise/Bar i Rantzausgade.- De er gode til at forklare, hvad man får i glasset. De har mange argentinske vine, men udvalget er ret bredt, og de har også mad.- Ellers kan jeg anbefale en håndbajer ved søerne, hvor man kan sidde og se på liv. At sidde ved Dronning Louises bro og se på folk en sommeraften er dejligt - mindst lige så hyggeligt som at sidde på bar, siger Nada Louise Cay.Lygtens kro, Lygten 29, København NV Spise/Bar, Rantzausgade 20, København N Dronning Louises Bro, København.Det må du ikke gå glip af- Jeg missede det selv sidste sommer, men The Coffee Collective i Torvehallerne har en espresso-softice, der skulle være den bedste kaffe-is nogen sinde. De laver i forvejen den bedste kaffe, så kombinationen med is kan ikke gå galt.Og så vil jeg også pege på Copenhagen Cooking i august, hvor du ikke må gå glip af Frederiksberg Høstfest, hvis du er i København på det tidspunkt - en fællesmiddag ved langborde som i gamle dage, hvor man hylder høsten af afgrøder, siger Nada Louise Cay.The Coffee Collective, Vendersgade 6D, København K.Fakta: MADBLOGGEREN NADA LOUISE CAYS INTERESSE FORMAD opstod, fordi hendes mor ikke var så god til at lave det, da hun var kvinde i en tid, hvor pulver og konserves var moderne, og hvor man aldrig serverede rester.- Da jeg flyttede hjemmefra, tænkte jeg, at det måtte kunne gøres bedre, og jeg har altid syntes, at det var sjovt at lave mad, lige fra jeg som fem-årig var med til at lave syltetøj med min moster. Der var ikke mange madbloggere, da jeg startede med det, men flere og flere spurgte efter opskrifter, og så voksede det, siger Nada Louise Cay.
Er du til alternativ vegetar-mad, espresso-softice, special-øl og pakistansk kylling, bør du smage på København.
Senest, Berlingske skrev om West-Market, var under overskriften »Lidt frækkere end Torvehallerne og lidt pænere end Papirøen«. Men i dag står en del af butikkerne tomme, mens flere stade holdere har valgt at dreje nøglen om.Planen var, at arkaden skulle deles op i to afdelinger: Én med spisesteder og én forbeholdt detailsalg a la oste, slagtervarer og frisk grønt.Fordelingen skulle være næsten lige -men allerede inden åbningen viste det sig svært at fylde standene ud mod Vesterbrogade. Og etableringen var præget af tilbagevendende problemer.»Brandalarmen går syv-otte gange i primetime, så når kunderne står i kø, skal de evakueres.De bliver jo bange, og når man går fra et sted med grædende børn, kommer man ikke igen,« siger en stadeholder, der ønsker at være anonym, fordi han har penge i klemme i sagen.Berlingske har været i kontakt med fem stade holdere, der alle fortæller den samme historie: Ledelsen var gode til at skabe en hype, men den blev tabt igen.Konsekvensen er, at der stort set ikke er noget detailsalg tilbage nu, fortæller stadeholderne.Flere af lejerne kalder ligefrem forløbet amatøragtigt og fortæller, at der manglede varmt vand i passagens ene ende, at åbningstiderne på dørene var forkerte, og at markedsføringen var mangel fuld. Ifølge dem sætter den kaotiske begyndelse sit præg på bundlinjen i dag.Det kan man helt konkret se i form af nedrullede skodder: Oprindeligt var planen, at WestMarket skulle holde åbent syv dage om ugen, men nu er skodderne rullet ned to ud af syv dage i centerets detaildel.Årsagen er, at omsætningen simpelthen ikke er stor nok til, at det kan betale sig at holde åbent mandag og søndag, hvor man sælger for et par hundrede kroner, forklarer stadeholderne.Mindre iværksættere i klemmeI alt er otte stader lukket i detailafdelingen, levetiden har været så kort som en enkelt måned for nogle af dem. Desuden står omkring ti stande for tiden tomme i enden ud mod Vesterbrogade.Men klikker man ind på West-Markets hjemmeside, er alt på nær én markeret som udlejet.Flere af standene er drevet af mindre iværksættere, der har mistet fra 80.000 til 500.000 kroner i løbet af de tre en halv måned, West-Market har eksisteret.Tilliden til ledelsen er i bund hos lejerne, der grundlæggende mener, at de har købt sig ind på falsk grundlag. Profilen af et marked med et blomstrende detailsalg er ikke i overensstemmelse med virkeligheden, forklarer de.Nomineret til AOK-prisDen kritik er Bo Raahauge, der sidder i West-Markets bestyrelse, uenig i.»Vi er kun fire måneder gamle og har for to måneder siden afsat en del ressourcer til at indsamle relevant viden, så vores DNA kan blive finjusteret,« siger Bo Raahauge.Han peger på, at WestMarket har overvægt af positive tilbagemeldinger på Facebook og er nomineret til årets AOK-pris.Men forklaringen om begyndervanskeligheder køber de stadeholdere, Berlingske har talt med, ikke. Som en af dem siger: »De kan slå det hele hen som værende opstartsproblemer, men i det her omfang er det voldsomt.« Golfspilleren Anders Hansen sidder i WestMarkets bestyrelse, og han erkender, at der var vanskeligheder i begyndelsen.»Til at starte med var det ikke perfekt, men det var brugbart, vil jeg sige. At det slet ikke stod klart, det er forkert,« siger han.I WestMarkets anden del, hvor der er spisesteder, kan stadeholderne godt få forretningen til at løbe rundt, og åbningstiderne er stadig syv dage om ugen.Men scenariet kan blive, at også de bliver påvirket af den sløje forretning i passagens anden ende. Stade holderne håber og tror på, at skuden kan vendes, men det kræver handling fra ledelsen.Bo Raahauge er »yderst fortrøstningsfuld« på trods af udfordringerne.»Vi er lykkedes i et vist omfang, men det er klart, at der er udfordringer i sektionen mod Vesterbrogade. Det arbejder vi på at finde en løsning på,« siger han og fortsætter: »Det er jo ikke en holdbar situation, at vi har en hel sektion, der ikke fungerer.«.asmr@berlingske.dk Fakta: WESTMARKET Københavnsk madmarkedWestMarket på Vesterbro i København slog dørene op 26. januar 2017 - åbningen var blevet udskudt fra oktober 2016. Målsætningen var, at tre millioner mennesker skulle lægge vejen gennem den smalle passage.WestMarkets nettoareal er på 1.400 kvm - 200 kvm større end Torvehallerne på Israels Plads i Indre By.Markedet er ejet af WestMarket Holding, hvor Bo Raahauge Rasmussen og Anders Hansen sidder i bestyrelsen. Steen Ordell Guldbrand Jensen har været administrerende direktør for WestMarket siden 25. april - han overtog efter Christian Kofoed.
WestMarket skulle være en pendant til Papirøen og Torvehallerne tilsat et drys levende markedsstemning og vesterbrosk charme. Men blot fire måneder efter åbningen drejer detailstandene nøglen om én efter én. Stadeholderne mener, at de er blevet købt ind på falsk grundlag, mens ledelsen forklarer, at løsningen er undervejs.
Lasse Bolander har for meget magt.Sådan lyder det fra Mikkel Irminger Sarbo, som sidder i Coops Landsråd og er bestyrelsesmedlem i dagligvarekoncernens moderselskab. Nu har han meldt sig på banen som kandidat til formandsposten.Et formandskab, som han mener, skal splittes op: »Når man er en andelsbevægelse med rigtigt mange, der gerne vil være med til at løfte, springer det i øjnene på mig, at Lasse Bolander er formand for alle Coops selskaber. Jeg er ikke sikker på, at det er den samme person, der er bedst til at skaffe kaffe et sted i Afrika, drive en bank og detailhandel,« siger bestyrelsesmedlemmet, der også er iværksætter og investor, Bestyrelsesmedlemmets melding om sit kandidatur kommer, efter at de selvstændige brugsforeninger i november erklærede, at deres utilfredshed med Bolanders linje og koncernens trængte økonomi nu var så stor, at de i februar vil opstille en modkandidat.Ifølge Mikkel Irminger Sarbo, der også sidder i hovedbestyrelsen for Radikale Venstre, er det dog ikke kun de selvstændige brugser, der er utilfredse med Bolanders lederskab.»Når jeg stiller op fra bestyrelsen, er det lidt svært at sige, at det bare er nogle selvstændige brugser, der er utilfredse. Jeg hører både hos uddelere, Coop-butikker og medlemsvalgte, at der er utilfredshed«, siger han.Han pointerer, at han også går ind for andelskoncernens nye treårige strategi, som Bolander har udtalt er hans valggrundlag, og som blandt andet indeholder en spareplan med en forenkling mellem koncernen kæder samt prisnedsættelser og dermed en mere aktiv deltagelse i dagligvaremarkedets priskamp. Men bestyrelsesmedlemmet mener ligesom de selvstændige brugser, at processen om strategiarbejdet har været problematisk.»Hvis vi skal balancere den her strategi de næste tre år, samtidig med at vi skal støtte det lokale ejerskab, så kræver det en, som kan samle, og som forstår, hvad det vil sige at drive virksomhed ude i lokalområderne. Og det ved jeg,« siger Irminger Sarbo, der tidligere har været formand for Superbrugsen på Halmtorvet i København, og som også er involveret i flere madsteder i Kødbyen og Torvehallerne.Bestyrelsesmedlemmet mener, at Coops madmanifest, der har fokus på madkvalitet og lokale leveandører, er »Coops eksistensberettigelse«.»Hvis ikke vi skaber bedre, renere og mere bæredygtige varer, har vi jo ikke noget at gøre.Og jeg har med min erfaring en sindssygt god forståelse for, hvad det er for nogle madkoncepter, der vinder frem hos danskerne«, siger Mikkel Irminger Sarbo.Vil skabe andelsbevægelsen 2.0Han mener, at det er forfejlet, når Lasse Bolander betragter Coop som en kommerciel koncern.Coop har nemlig hverken kapital eller markedsandele til at kunne konkurrere på kommercielle parametre, lyder det. I stedet er det bestyrelsesmedlemmets ambition at skabe andelsbevægelsen 2.0.»Vi skal bygge videre på de rødder, som vi kommer fra, og anvende de styrker, som vi har frem for at prøve at drive virksomhed på den samme måde, som de andre gør, for det bliver vi aldrig lige så gode til,« siger han.Hos de selvstændige brugsforeninger roser talsmand Søren Tang Sørensen, der er næstformand i Brugsforeningernes Arbejdsgiverforening, bestyrelsesmedlemmet, men talsmanden mener, at der skal tungere skyts til at styre Coop.»Han er absolut en dygtig fyr og driver sine forretninger ret godt. Men han er efter min opfattelse ikke det, der skal til i formandsstolen i Coop nu. Vi har brug for en kandidat med tungere og mere bred erfaring end den, Mikkel har,« siger næstformanden, der dog er enig i, at det er en god ide at splitte formandskabet op.»Det har vi også påpeget,« siger han.mdha@berlingske.dk Vi har brug for en kandidat med tungere og mere bred erfaring end den, Mikkel har.Søren Tang Sørensen, næstformand i Brugsforeningernes Arbejdsgiverforening.
Medlem af Coops bestyrelse Mikkel Irminger Sarbo udfordrer Lasse Bolander som formand. En post, som bestyrelsesmedlemmet mener skal have mindre magt. De selvstændige brugsforeninger, der også opstiller en kandidat, mener, at koncernen har brugt tungere skyts i formandsstolen.
Hele verdenspressens opmærksomhed var rettet mod Rosio Sanchez, da hun i 2015 åbnede den lille madbod Hija de Sanchez med autentiske mexicanske tacos i Torvehallerne i København. Vogue, New York Times, de var der alle sammen.Det hjalp nok også på det, at den amerikanskmexicanske kok forlod en stilling som souschef på Noma, hvor hun i fem år havde haft ansvaret for verdensklasserestaurantens desserter. Og måske også, at René Redzepi - manden bag Noma - spredte ordet og i et facebookopslag skrev, at det ville blive »det bedste mexicanske nogensinde!«. Men hypen var ikke overdrevet, skulle det vise sig.Da Rosio Sanchez åbnede endnu en tacobiks i Kødbyen, udråbte vores anmelder stedets tacos til byens bedste. »Det er gadekøkken på højt niveau«, skrev Joakim Grundahl og kvitterede med fem hjerter.Et sted man vender tilbage tilNu udvider den populære kok og restauratør nok en gang, men denne gang er det med en egentlig restaurant, ikke endnu en tacobiks.Restauranten skal hedde Sanchez, og den kommer til at ligge i Istedgade. Nærmere bestemt i nr. 60 som nabo til Rasmus Oubæks burgerjoint Jagger.»Jeg har længe drømt om at åbne en restaurant. Jeg tror i virkeligheden, at de fleste kokke skaber spisesteder, hvor de selv har lyst til at hænge ud, og det er præcis det, vi har gjort med Sanchez. Her får du samme atmosfære som i en mexicansk cantina eller en parisisk bistro«, siger Rosio Sanchez i en pressemeddelelse.»Mit håb er, at Sanchez bliver et sted, man vil vende tilbage til igen og igen, simpelthen fordi maden smager, som om nogen har tilberedt det til dig hjemme i deres eget køkken«. I pressemeddelelsen fremgår det også, at Rosio Sanchez med sin nye restaurant har tænkt sig at skabe et lokalt og hyggeligt spisested, hvor man hylder det mexicanske køkken i fast såvel som flydende form, og hvor Sanchez vil servere sine egne versioner af klassiske mexicanske retter baseret på både mexicanske og nordiske råvarer.Autentisk og velsmagendeFor restaurantens beliggenhed i Danmark fornægter sig ikke, forklarer hun.»Vores retter er autentiske og velsmagende - nogle er ret traditionelle, og andre er nyfortolkninger af klassikere tilsat erfaringerne fra min karriere og selvfølgelig min opvækst i Chicago«, fortsætter Rosio Sanchez.»Samtidig vil vi gerne anerkende, at vi er i København, og det gør vi ved at bruge de bedste og mest smagfulde lokale råvarer i sæson. Det er både sjovt og lidt udfordrende at genskabe de mexicanske smagssammensætninger med det, som vi finder her«.Mezcal og tequila i barenOgså i baren kan man få et strejf af Mexico.Her kan man gå på opdagelse i mexicansk mikrobryg, cocktails på mezcal og tequila samt de ikke-alkoholiske drikke aguas frescas. Der vil desuden være et lille vinkort med naturvine udvalgt af Rosforth &amp; Rosforth.Sanchez har plads til 46 spisende gæster.Restauranten åbner 30. november, men allerede nu er det muligt at reservere bord.sebastian.f.wittrock@pol.dk 
Rosio Sanchez har allerede populære taquerias i Kødbyen og Torvehallerne. Nu åbner den tidligere souschef på Noma en mexicansk restaurant med navnet Sanchez.
De seneste par år har vi skullet lægge øre til mange sure mænd og deres holdninger i forbindelse med Aarhus som Europæisk Kulturhovedstad 2017. Først var det naturligvis spild af penge.Så var det varm luft. Senere sammenlignede man med tidligere kulturhovedstæder for at se, hvad de efterfølgende har kunnet bruge den fornemme titel til.Nu, når projektet er skudt i gang, skal vi høre på dem, der ikke kan få øje på anden kultur end et par farvestrålende fodgængerfelter og speciallavede fliser i fortovene.Det er synd at være så blind for alt det, der sker i byen, men lad nu det ligge.Faktum er, at Aarhus 2017 har været katalysator for mange af de projekter, der er sat i gang i byen i løbet af de seneste par år.For at give et par eksempler havde udviklingen af havnefronten nok ikke været så høj en prioritet, hvis ikke vi havde haft 2017 at arbejde hen imod, og jeg kan også have mine tvivl om, hvorvidt beslutningen om at bygge en letbane var blevet truffet, hvis ikke det havde været for Aarhus 2017.Men nu når vi netop har hængt en stor del af byens udvikling op på 2017, er det også særligt vigtigt, at vi følger op om nogle måneder, når kalenderen pludselig siger 2018. Udviklingen skal fortsætte, og titlen som europæisk kulturhovedstad har givet Aarhus et momentum, som vi for alt i verden skal udnytte. Det gør vi bedst ved at tænke stort på byens vegne. Lad mig dele nogle af mine visioner for fremtiden.Når jeg tænker på Aarhus efter 2017, ser jeg Aarhus Ø som Nordens Venedig, hvor Bernhardt Jensens Boulevard sender tankerne mod Champs-Élysées i Paris. Jeg ser pendanten til Torvehallerne i København eller Schlachtermarkt i Hamborg som et permanent marked på Ingerslevs Plads. Lad os skabe mulighed for parkering under torvet, så gør vi både livet nemmere for dem, der bor i området, og for alle dem, der besøger byen for at opleve de mange tilbud.Jeg ser grønne områder, og selvom der stadig indgår masser af nye byggeprojekter specielt designet til, at man både kan bo, arbejde og leve der, ser jeg i mindst lige så høj grad unikke investeringer i livet og kulturen mellem husene. På det punkt er vi allerede rigtig godt på vej. Se bare, hvad der sker på Godsbanen og den planlagte grønne kile på Pier 4 på Aarhus Ø.Lyder det tosset? Ja, måske, men det var der også nogle, der mente, da Rune Kilden og jeg for et par år siden fremlagde vores planer om at bygge boliger på en sumpet grund ved Aarhus Havn. I dag står vores første boligprojekt på havnen, Lighthouse, i en bydel, der slet ikke fandtes for et par år siden - en bydel, som er kendetegnet af liv, kreativitet og en lang række kulturelle tilbud.Vi har et sandt madmekka i Aarhus Street Food og Central Food Market, museer i absolut verdensklasse, endda et prisbelønnet bibliotek med robotparkering.Aarhus er med medieomtale over hele kloden i bogstavelig forstand kommet på verdenskortet, og jeg synes, det er velfortjent. Det var der ikke mange, der havde troet for 10 år siden, da byen måske var mest kendt for Grauballemanden, kongefamiliens sommerresidens og - afhængigt af vindretningen - en meget karakteristisk lugt fra en oliefabrik.De sure gamle mænd vil nok altid være der, og det skal de såmænd også have lov til, men helt ærligt, Aarhus.Vi har været rigtig gode til at tage ja-hatten på de seneste par år - og hold nu op, hvor den klæder os.jpaarhus@jp.dk Det var der ikke mange, der havde troet for 10 år siden, da byen måske var mest kendt for Grauballemanden, kongefamiliens sommerresidens og - afhængigt af vindretningen - en meget karakteristisk lugt fra en oliefabrik.Fakta: 8 SKRIBENTER SKRIVER PÅ SKIFTSkoleleder Rani Hørlyck, Søndervangskolen Direktør Kim Bisgaard, Culture &amp; Business by Innovation Lab Korshærspræst Morten Aagaard, Kirkens Korshær Direktør Lone Ryg Olsen, Danish Food Cluster Studerende Ahmad Halimah, formand for Forbundet af Islamiske Foreninger (FIF) Fremtidsforsker Marianne Levinsen, Center for Fremtidsforskning Restauratør Michael Larsen, Gastro &amp; Vino Claus Hommelhoff, stifter og seniorrådgiver, Formuepleje A/ S.
Op mod 2017 har Aarhus gennemgået en rivende udvikling, som vi skal være glade og stolte over. Når vi giver stafetten videre til næste kulturhovedstad, skal vi dog fortsætte med at tænke stort og ambitiøst på Aarhus' vegne. Gør vi det, er der uanede muligheder i vores skønne by.
Er der virkelig et oprør mod turismen på vej? Mod den ethjulede Segway med opretstående turist, mod skove af selfiestænger og guiders rejste paraplyer, mod bikinier i middelhavsbyernes gågader og druk på stranden, mod brugte kleenex på Islands vulkansletter, mod trængsel i Venedigs kanaler og dieselforurening i en by uden biler, mod Airbnb og gigantiske cruisere, der gør det muligt for alle disse fremmede at invadere udvalgte byer og få indbyggerne til at føle sig som gæster i deres eget hjem? Anti-turisme-demonstrationer i Barcelona, San Sebastian og Venedig antyder, at vi er blevet hinandens plage, og det går værst ud over de kønneste og mest elskede steder.Da København i 1980erne og begyndelsen af 90erne var teknisk bankerot og fyldt med pensionister - førtids og rigtige - var man faldet død om af grin, hvis nogen havde sagt, at der kunne blive for sjovt i København; for meget »oplevelseslandskab« i Fun City, som kunstneren Morten Skriver kaldte København, da det begyndte at rulle i 1990erne. Ikke bare her, men i hele den vestlige verden, hvor byerne med kulturanalytikeren Jean Baudrillards udtryk skiftede fra produktion til seduktion. Fra hverdag og arbejde (sove!) til forførelse.I en centralt placeret lejlighed tirsdag aften kan man bag lukkede vinduer og ørepropper af skum høre Københavns genrejsning og stræben efter førstepladsen i storbyturismen: Storladen, buldrende rock fra Pride på Rådhuspladsen afsluttes med et bragende fyrværkeri.HAVEN er kun lige slut (»avanceret øl-og kunstfestival med international livemusik, helstegt pattegris og internationale gæstekokke i ét stort installationskunstværk skabt i samarbejde mellem bryggere, musikere, kokke og performancekunstnere fra hele verden« ) og glider over i Pride, der afløses af Copenhagen cooking med »100 unikke events« i løbet af ti dage.Masseturismen og brutal international konkurrence byerne imellem rejser interessante spørgsmål: Hvis by er det? Har indbyggere og turister sammenfaldende interesser? Vil vi alle forføres hele tiden? Har indbyggerne mistet retten til at sige nej, fordi alt skal løftes til fest? Septembers store historiefestival Golden Days handler om København, københavnerne og tilrejsende igennem byens lange levetid.Professor Martin Zerlang er forfatter til festivalens bredt anlagte bog, Zoom København. Historier om hovedstaden gennem 850 år. Zerlang definerer byen som »en verden af fremmede«. Udfordringen ved at leve i en hvilken som helst by er at omgås med fremmede på en afgrænset lokalitet, og en københavner definerer sig ved det svar, han eller hun giver på den udfordring. Det gælder fra Absalon omkring 1160 til hærværksfolket fra Ungdomshuset, der smadrede byen 1.marts.Zerlang er en mester til at finde citater og lade de døde og de levende fortælle historien selv.»Den menige befolkning råbte som barbarer efter mig, som om de aldrig før havde set en fremmed,« skrev den engelske gentleman Fynes Moryson, som i 1590erne kom til København på en ti år lang rejse i Europa.Gennem 850 år har københavnerne følt sig udsatte og nervøse, hver gang deres by voksede og modtog flere fremmede; også da de kun kom fra Jylland og Fyn. Da jordvoldene omkring byens lille, tætbefolkede kerne blev jævnet sidst i 1870erne, var det, som om verden pludselig stod ubehageligt pivåben. Før følte man sig hjemme både i sit eget hus og hos sine venner, skrev en J. Plenge i 1873, men »nu er man altid ude, baade hos sine Omgangsvenner og sig selv!« Det var det moderne gennembrud - på alle måder. Fysisk, mentalt, politisk. Den unge engelske forfatter Edmund Gosse besøgte København i 1872 og igen i 1874.I Frederiksberg Have oplevede han »det essentielt demokratiske København«, der hyggede sig fredeligt en søndag eftermiddag uden forskel på den lille butiksejer og statsministeren eller den kirkelige dignitar. I Tivoli så han en arbejder stoppe udenrigsministeren for at spørge om ild til sin cigar. I haven mødtes en enorm menneskemængde fra alle lag i en let atmosfære. De var ikke så fortrolige med den moderne verden og dyrkede gentagelsen.»Deres glæde ved at klynge sig til selskaber er ekstravagant. De kan ikke gå væk. Vi så, gennem timers monoton underholdning, de samme muntre ansigter igen og igen.Mine egne ledsagere var umættelige. Ikke en gynge, ikke en pavillon, ikke en gondol måtte misses.« Med byens voldsomme vokseværk steg behovet for store, fashionable hoteller, og københavnerne var dybt fascinerede af deres komfort og elegance, deres tables d'hôtes - store eftermiddagsbanketter - og udenlandske hoteldirektører, svimlende glashaller og imponerende hovedtrapper. Hoteller er en nøglelokalitet hos Herman Bang, »Kjøbenhavns mest kendte Person« ifølge Blinkfyret i januar 1888, og d'Angleterre sans comparison det mest fantastiske. Vi nærmer os regulær turisme.»Ingen liggesyg Høne kan være ivrigere til at glatte Fjerene end en moderne By i Turisttiden,« skrev forfatterne til et tobinds gennemillustreret værk, Stor-København (1907). Hanen til den liggesyge høne var de tyske turister, der beskrives som massivt grundige i deres undersøgelse af alting, »naar de traver ned ad Strøget, Herrerne i Jäger-Normal, Havelock og flade Kasketter, Damerne med Tyrolerhatte og Regnslag, begge Køn vildt viftende med Bädecker og Grieben med smaa Pølsepakker stikkende ud af Lommerne«. Over for den tyske turist stod københavneren, en helt anderledes følsom person, »for hvem det at rejse er en poetisk Indsugen af de flygtige Indtryks søde Honningberusning«. Fra begyndelsen har der hængt noget latterligt over turisten. Aldrig over én selv på rejse.KURT Tucholsky, en tysk skibent, besøgte København i kriseåret 1932 og fandt en oase i ørkenen, hvor verden af i går stadig levede. »Gaa gennem denne Bys Gader, og du mærker: Munterhed og Lethed og ser saa mange Førkrigstids-Ansigter. Her ser Menneskene ud, som de saa ud, da der endnu fandtes et Europa, det rigtige Europa, som man kunne rejse igennem uden Pas, men det er allerede længe siden, det lyder som et Eventyr.« Sammenlignet med Berlin, Paris og London udmærkede Danmark og København sig med en meget homogen befolkning; den er ikke opdelt i kaster eller klasser, der står fjendtligt over for hinanden. »I har bevaret Hjertets Demokrati,« skrev han og lagde sig ind i en fælles opfattelse hos tidligere og senere gæster, der i København (og Danmark) møder en afslappet og lighedshævdende befolkning, godmodige, gemytlige, lidt flegmatiske, uden evner for snobberi og stift ceremoniel.Folk blander sig med hinanden, og omgangen mellem kønnene er friere end i Tyskland, bemærkede forfatteren og aristokraten Basilius von Ramdohr allerede i 1792. Tvangsfriheden rakte helt ind i kongehuset, hvor prinsesse Louise Augusta og hendes gemal, hertug Christian af Augustenborg, hver morgen tog en spadseretur gennem byens gader arm i arm og uden ledsagelse. I klubberne så tyskeren ministre samtale med kunstnere og ministrenes fruer spille kort med en apotekerfrue.Observationer af den slags er konstante. En indvandrer fra Viborg, Johannes V. Jensen, skrev i 1916, at alle i København cyklede lige fra kongehuset og ned til arbejdsmanden, hvilket passede godt til Danmark og den demokratiske indstilling, der var »typisk dansk«. Også Poul Henningsen elskede »dette demokratiske og smidige, lidet pladskrævende Køretøj«, som i dag arbejder på højtryk for at markedsføre København internationalt og udbrede cykelkulturen. København er blevet et engelsk verbum, »to Copenhagenize«. Opgaven varetages af den fortrinsvis engelsksprogede Cycling Embassy of Denmark. Og københavnerne selv er hovedattraktionen.Deres måde at bo på. Hvad de spiser. At de kan leve med børn i byen. At de er unge og smukke. Nogle turister kommer ind i midten af karreerne og oplever livet i gårdene, den hemmelige bagside af København, der gør det muligt for familier at være her og lege, spise og sole sig i uformelle hverdagsparker.I sin bog Twenty minutes in Manhattan skriver professor i arkitektur Michael Sorkin: »En af de ting, der kan gøre en by fantastisk, er følelsen af lighed, en fornemmelse af retten til byen, som forener adgangen til dens steder og muligheder. Vi er afhængige af et offentligt rum og en offentlig politik, der udlægger en ramme for den frihed,« skriver han. I en god by føler man sig velkommen overalt og tror, man er noget.Newyorker, københavner, you name it.Meget af det, der dyrkes intenst nu, har ligget her hele tiden. Det sjove og snurrige frem for det smukke. Det tilbagelænede frem for det regelrette. Det fredelige frem for passionen. Lad os sætte os ned og snakke om det, som Anne Knudsen i et essay i kulturbyåret 1996 mente var nøglen til dansk kultur. Samme år gik B&amp;W konkurs, og forførelsen tog fart. Glemt var den store nedtur i 1960erne og 70erne, hvor familierne flyttede til forstæderne, og Rådhuset selv ødelagde brokvartererne med saneringer og gadekampe. Slumstormerne sang i 1971: Sorte firkant, dine gader er mørke Men i dit sind er der lys Sorte firkant, fra din stenørken skal direktøren snart få et gys Mellem bulldozere og kraner herskede en ond stemning. Kampen om Byggeren i 1980 gled over i nye gadekampe og BZ. Deres aktioner skulle ramme »bæstets hjerte«, altså København.Pis og lort blod og had Weides hoved på et fad Dengang hang der ikke små sorte poser i parkerne, så man kunne samle op efter hunden. Der hang heller ikke plakater, hvor myndighederne opfordrer til at sprede god cykelkarma eller takker én for at ramme skraldespanden. Omsorgen og den lille bløde daglige opdragelse er vokset.Martin Zerlang skriver: »Historien suser forbi. I de øverste lag af byen skifter tingene fra år til år eller i hvert fald fra tiår til tiår.Men i de dybere lag bevæger historien sig med en rytme så langsom, at man næsten ikke kan høre taktslagene.« Da Sods i 1978 indspillede sangen »Copenhagen«, var hovedstaden ifølge Knud Odde kedelig og klemt af oliekrise og arbejdsløshed, afbrændt og udsigtsløs: »Copenhagen City, center of boredom.« I dag skal man skynde sig ned i Nansensgade nummer 84-86 for at se det sidste eller næstsidste sodsnavsede hus, inden det forsvinder. Dengang så hele gader så slidte ud, for husene var ikke blevet malet siden før krigen. Stilladset er sat op, og snart vil ejendommen ligne alle de andre og lyse lige så strålende.En anden kolossal forvandling: I 1975 åbnede Langebro 4446 gange. I år 2000 kun 515 gange. »Endnu et stykke op i 1990erne holdt man igen med anlægsvirksomhed på havnen, fordi man afventede, om industrien ville vende tilbage,« skriver Zerlang. Den tusindårige havn var inden for en enkelt livstid blevet overflødig.I 1980erne vendte man sig om efter en italiensk turist på gaden, ivrig efter at komme i kontakt og øve sine høflighedsfraser. Nu er de overalt. Man kan være alene hjemme en sommerdag i Torvehallerne omgivet af turister, der balancerer med smørrebrød på paptallerkener. Et virkeligt sjældent syn på gaden er et gammelt menneske. De er næsten helt forsvundet.ZERLANG stiller to spørgsmål, som han synes hænger sammen: Hvordan ser den københavner ud, som vokser op i en by af glashuse? Hvordan ser den københavner ud, hvis liv bliver formet af oplevelser? Han når ikke frem til et enkelt svar, men »der er ingen tvivl om, at glashusene eller det, man kunne kalde krystalliseringen, spiller sammen med digitaliseringen, og at borgeren i det moderne krystalliserede, digitaliserede København lever i en helt anden forståelse af, hvad der er offentligt, hvad der er privat, og hvad der er intimt«. Man accepterer at stå til rådighed for andres henvendelser og blikke, at være online.Som idehistoriker og professor Carsten Thau siger om beboerne i Ørestads glashuse, er det, som om de »lever i en art filmisk fremkaldervæske«, hvor det frie blik ind i deres lejligheder virker som »et arkitektonisk bud på reality television«. Åbenhed og gennemsigtighed rækker ikke ind i ghettoerne Tingbjerg, Mjølnerparken og Urbanplanen, som erstatter den sorte firkant og sætter selvgladstruede København som »Årets nordiske by« (Financial Times), »Årets by i Europa« (den engelske arkitektforening RIBA), »Most liveable city« (Monocle), »Verdens bedste by« (Wallpaper), rådhusets vision om at blive »verdens bedste by at leve i« og de ni bøger om hygge, der udkom alene i 2015, i relief.Hvad turister ikke ser, er den politiske opsplitning og debatten om storbyeliten med en overrepræsentation af venstreorienterede unge, globaliserede akademiske vælgere versus det andet Danmark, der stadig spiser en hel del rundstykker og langt hen ad vejen modsætter sig københavnernes måde at være fremmede sammen på.En tirsdag aften i en centralt placeret københavnerlejlighed bag lukkede vinduer og ørepropper af skum kan man tænke over balancepunktet mellem hverdag og fest.Hvis hver dag er en fest, er det ikke en fest, for et modsætningsforhold er nødvendigt.Hverdag, arbejde, søvn, kedsomhed, ro.Kom med det. På grund af storbyens bjerge af fristelser og presset fra alle de ting, man kunne foretage sig, drømmer mange indfødte om steder, hvor der ikke foregår noget. Hvis beboerne i Pisserendekvarteret må sove på madrasser i deres små køkkener bagerst i lejlighederne hver nat, har bystyret solgt beboerne og givet for mange natbevillinger.Hvis lokale værtshuse eller stille kroge i byen pludselig udleveres til et internationalt Tripadvisorpublikum, er de færdige, som det de var. En by opererer med to kategorier af fremmede: de fremmede imellem hinanden, der udgør indbyggerne. Og de fremmede på besøg, som kunne kaldes gæster.Der skal være flest af de første. De skal føle, at de er noget. At de bestemmer hjemme hos sig selv. Og nogle gange skal der ikke ske noget som helst.
København. Masseturisme og brutal international konkurrence rejser det interessante spørgsmål: Hvis by  er det?
Kl. 7.00: Det bedste ved weekenden er, at jeg ikke skal stille vækkeuret. 
Hun vågner på sort te og siden suppe, ris og dampede grøntsager, plukker vild peberrod på Christiania og spiser tacos i Torvehallerne. 
Siden Restaurant Noma åbnede i København i november 2003, er det gået slag i slag. Verdens bedste restaurant, verdens bedste kok, Michelinstjerner i København og nu også i resten af landet. Fra Kadeau på Bornholm over Frederiksminde i Præstø til Henne Kirkeby Kro. Med opmærksomheden til kokkefaget er fulgt en generelt øget bevidsthed om råvarer og tilberedningmetoder, der ellers var blevet glemt i industrialiseringens og færdigmadens navn. Pludselig skulle der atter ryges, syltes, saltes og fermenteres som i gamle dage, og uanset hvor man efterhånden kommer hen i landet, er niveauet højt. Man kan ganske enkelt ikke længere spise folk af med hvad som helst, og også smørebrød og egnsretter har fået en renæssance og er blevet taget under fornyet, kærlig behandling.Madturister fra New YorkDet er i denne positive historie om genrejsningen af det nordiske køkken, at man skal finde forklaringen på, hvorfor flere små nicheguidebureauer har givet sig i kast med at arrangere gastronomiske vandringer i København og andre byer.Blandt disse er Foods of Copenhagen, der drives af entreprenøren Cindie Christiansen. Hun etablerede firmaet i 2015 efter at have læst på CBS og inspireret af lignende tiltag i udlandet, herunder i Portugal: »En af gæsterne til en middag, jeg var til, ejer Taste of Lisboa, der laver food tours i Lissabon.Jeg inviterede mig selv med på en af turene, blev bidt af det, og besluttede mig for at tage hjem til København og undersøge markedet. Her fandt jeg ud af, at der var et marked for madvandringer i den mere eksklusive ende. Det begyndte med de offentlige ture, hvor private kan melde sig på en rundtur, og det har så senere også bevæget sig over til de private og skræddersyede ture for virksomheder,« fortæller Cindie Christiansen, som i dag også arrangerer gastronomiske udflugter i Aalborg.På en helt almindelig, råkold mandag formiddag er vi taget med på en af turene, en såkaldt Copenhagen Delicacy Tour. Med på turen, der inkluderer otte stop undervejs, er guiden Stine, som til dagligt også læser informationsvidenskab og kulturformidling. Det foregår på engelsk af hensyn til udenlandske gæster, tre generationer kvinder fra staten New York. Cara har taget sin mor og sine to døtre med til byen, hvor de besøger en tredje datter, der er udvekslingsstuderende.Mad spiller en stor rolle for damerne. De har bl. a. booket bord til en af de sidste serveringer på Noma og indlogeret sig på Hotel D'Angleterre, der huser en anden af hovedstadens bedste restauranter, Marchal, fortæller de. Gruppen er ifølge Cindie Christiansen repræsentativ for de folk, der typisk melder sig til turene.»Der er tale om madinteresserede og såkaldte foodies fra hele verden, folk som ønsker en lokal rundvisning og en anderledes madoplevelse af høj kvalitet. Derfor gør vi meget ud af små grupper, der oplever byen med en lokal vært. Vi kommer aldrig til at gå rundt som guider med logo på tøjet, da det slet ikke er der, vi vil hen. Mange af vores gæster kommer til København for at prøve de bedste restauranter, og en food tour giver dem en særlig mulighed, hvor de besøger de steder, de ikke nødvendigvis kender til selv. Rigtig mange kommer for at besøge Michelin-restauranterne, og dem er de helt opdateret med. Derfor gør vi også meget ud af hele tiden at holde os opdateret på de lokale tendenser, som efter vores mening er ekstraordinære,« forklarer Cindie Christiansen.Legendarisk bager med dårligt øjeFørste stop på turen er Restaurant Gammel Torv, der excellerer i smørrebrød. Bænket i de hyggelige lokaler med tjener i klassisk tjeneruniform, nationalartefakter og royale portrætter på væggene serveres skarpt skåret sild i en lækker, mildt krydret karrycreme og frikadeller af økologisk kød med hjemmelavet rødkål. Med en limfjordspilsner fra Fur og en svensk snaps fra det meget omfattende snapsekort er bunden lagt til en god tur rundt i byen, og selvom denne type rå fisk ikke er hverdagskost for damerne fra New York, bifalder også de med et »excellent.« Allerede på turens andet stop fornemmer både de og vi andre imidlertid, at depoterne vil blive fyldt godt op i løbet af dagen. For selvfølgelig skal vi prøve kræfter med wienerbrød, eller som de kalder det på den anden side af Atlanterhavet, Danish. Sct. Peders Bageri er især kendt for sine overproportionerede onsdagssnegle, som der bliver solgt ca. 4.000 af hver onsdag - men der er en specialitet på menuen hver eneste dag, og man kan selvfølgelig også få både hindbærsnitter, fastelavnsboller og bagerens dårlige øje. Københavns ældste bageri er fra 1652 og blev grundlagt af bagermester Michael Mentz, som var oldermand for byens bagerlav. Det gamle bageri har bortset fra små ombygninger i 1796 og 1949 ikke undergået mange forandringer siden dengang.Stedet tiltrækker over en bred kam gamle kaffesøstre, travle journalister, distræte artdirectors fra Indre Bys reklamebureauer og søvnige studerende, der tager sig en fridag fra de fornuftige kostråd. Man skal uden tvivl løbe en meget lang tur for at kompensere for kaloriebomberne, der byder sig til i montrerne.E.Ambassadører og traditionerHverken dette eller andre steder der besøges på turen, er naturligvis tilfældigt valgt. »Først og fremmest skal stederne have mad af høj kvalitet samtidig med at de enten skal repræsentere den nuværende madscene eller gode danske traditioner.Derudover skal de have en god historie bag sig, og der skal også gerne være nogle passionerede mennesker bag,« forklarer Cindie Christiansen.Efter mødet med det gode dejværk går turen til Torvehallerne. Fødevarekomplekset, som er skabt af arkitekten Hans Peter Hagens i 2011, ligger smukt mellem de statelige bygninger ved Israels Plads og Nørreport St. og består af to haller med i alt godt 120 udbydere - slagtere, fiskeog ostehandlere koncentreret i den ene hal og grønthandlere, bagere og konditorfolk i den anden. Trænger madpakken eller frokostbordet til at blive piftet op med kronhjortesalami, bresaola med lakrids og chili, frankofile delikatesser eller lokale råvarer fra danske gårde, så er der ingen vej uden om Torvehallerne. Inden turen går videre til Nørrebro på den anden side af Dronning Louises Bro, bliver appetitten stimuleret med vesterhavsost og andre lækkerier fra den danske mejeritradition.Dagens anden frokost spises på Spontan, der er en del af tapperiet Brus. Lokalet er stort og højloftet, med gulv-til-loft-vinduer, lyse træmøbler og grønne planter. Med pighvar, knivmuslinger, skorzonerod og blomkål på tallerkenen og forskellige former for mikrobryg i glasset er stedet repræsentant for den nynordiske madbevægelse, der det seneste tiår har gået sin sejrsgang over store dele af verden. Rygtet om den gastronomiske kreativitet i Danmark har spredt sig, og Cindie Christiansen ser da også fortrøstningsfuldt på fremtiden -også for sin egen forretning: »Foods of Copenhagen har fra begyndelsen været en fuldtidsbeskæftigelse for mig. Da jeg startede, var jeg besluttet på at tiden var rigtig, og at det kunne lade sig gøre. Rent økonomisk har Foods of Copenhagen været i sund vækst det sidste år, og i dag kan jeg leve af det. Det begyndte med, at jeg selv tog alle ture, og i dag er vi fem personer ansat. Jeg står nu primært for udvikling af ture og salg. Som tingene udvikler sig, og flere og flere får øjnene op for den gastronomiske scene, så er målsætningerne også ambitiøse de kommende år. Jeg har store forventninger, når det kommer til vores public tours, men ser især vækst inden for vores private og skræddersyede ture, da denne niche efterkommer et stort behov i markedet.« Første skridt ud af København er Aalborg, forklarer Cindie. »I Aalborg har man en madscene, der kun er kendt af få. Vi har en del fødevarevirksomheder fra udlandet, der ønsker at besøge de lokale producenter, som leverer til Restauranterne i København. En tur som denne er en food tour på en hel dag, hvor vi bruger tiden på at besøge lokale producenter i Nordjylland, og ender med en privat middag i København. De skal kunne mærke og følge nogle af ingredienserne fra jord til bord, samtidig med at kokken præsenterer de nyeste madtrends fra København.Jeg skal ikke udelukke, at vi udvider til andre dele af Danmark, hvis det giver mening. F. eks. er Århus bestemt også interessant, når det kommer til public tours,« siger hun.Dagens sidste stop er Jægersborggade på Nørrebro, der har været herostratisk berømt som hashcentral, rockergade og åsted for bandeopgør.Med knofedt, pionerånd og viljestyrke har iværksættere, små entreprenører og handlekraftige andelsboligforeninger de senere år givet gaden et bedre ry. Butikslokaler og høje kældre bebos nu af værksteder, hvor designere, fotografer og kunstnere udfolder sig, og her er specialbutikker fyldt med tøj, gourmetkaffe, vin og naturligvis god mad. Efter at have bevæget sig ned gennem gaden med indtag af flødeboller, varm chokolade og grød, sluttes der af hos mikrobryggeriet Mikkeller, som har slået sit navn fast både i Danmark og udlandet og i dag også har filialer i USA.De amerikanske medspisere er henrykte og mætte af indtryk og mad. Faktisk har de kun én bekymring, »Hvordan i alverden skal vi kunne nå at oparbejde appetit til aftensmaden,« siger Cara og hendes døtre samstemmende og griner. N.rejseredaktionen@jp.dk Det er i denne positive historie om genrejsningen af det nordiske køkken, at man skal finde forklaringen på, hvorfor flere små nicheguidebureauer har givet sig i kast med at arrangere gastronomiske vandringer i København og andre byer.Fakta: FOODS OF COPENHAGENtilbyder forskellige typer ture af forskellig varighed og til forskellig pris.Copenhagen Delicacy Tour, 4 timer, 5 km, 900 kr. med måltider nok til at blive godt mæt.Sweet-Tooth Tour, 3 timer, 5 km, 600 kr. med fokus på kager og bagværk.Østerbro Foodie Tour, 3 timer, 5 km, 800 kr.med smagsprøver undervejs.Der arrangeres desuden madlavningskurser, skræddersyede ture og ture for virksomheder til bl. a. Nordjylland.www.foodsofcopenhagen.com.
Rygtet om gastronomisk hittepåsomhed i Danmark har spredt sig rundt om i verden. Det har skabt grobund for guidede ture, hvor byen opleves gennem maden. JP Rejser har været på tur med Foods of Copenhagen, der også har ture til Aalborg med planer om at udvide.
Nadine Redzepi vandt René Redzepis hjerte, da hun - helt intetanende som 19-årig på en af deres første dates - serverede hans livret fra barndommen: sauteret kyllingelever. I forordet af bogen fortæller René Redzepi om denne oplevelse og hans fascination over, at Nadine Redzepi fra helt ung foretrak at blive hjemme og lave mad til sig selv frem for at drøne i byen med de andre unge. Han blev under det måltid klar over, at dette måtte være kvinden i hans liv: "Den aften gik det op for mig, at vi alle sammen har en derude, der ikke ville kunne være sammen med nogen anden. Og jeg var så heldig at finde min. Fra den dag var det os to. Tak og lov for kyllingelever!", skriver René Redzepi om deres parløbs begyndelse.Nadine Redzepi præsenterer i bogen et udvalg af de retter, som hun kan servere for både sine gæster og for sin familie. Nøglen er, at retterne er lavet med en lige stor portion gode råvarer og kærlighed. Modsat mange fortravlede børnefamilier - hun er mor til tre døtre - slapper Nadine Redzepi af, når hun laver mad i sit køkken. Også selv om hun arbejder til daglig på Noma.»Sådan har jeg altid haft det. Som barn så jeg min mor lave mad, og som ung opdagede jeg madprogrammer på tv og begyndte at kopiere retterne og prøvede at genskabe ting, jeg havde smagt på ferier. Madlavning blev en passion for mig,« fortæller hun i bogen.Mad er kærlighed og afslapningIndkøb er heller ikke en stressfaktor for Nadine Redzepi, som nyder at lade sig inspirere af f. eks.standene i Torvehallerne i København.»Jeg køber stort set ind hver dag og bruger bevidst tiden på mentalt at slippe dagens arbejde og gøre mig klar til familietid. Jeg elsker at gå i Torvehallerne i København med en cappucino i hånden og gå fra til stand og se, hvordan frugterne og grøntsagerne forandrer sig i løbet af sæsonen,« siger hun.Spørgsmålet, der nok falder de fleste ind, når man tænker på, at Nadine Redzepi så må være den, der laver mad til professionelle kokke, er, om det ikke giver hende præstationsangst? »Det er sjældent, jeg vælger noget fancy og avanceret, når vi har gæster - jeg ser det mere som om, at vores gæster gør familien selskab til middag. Jeg har serveret ovnstegt kylling for Daniel Patterson, suppe med ris og æg for Matty Matheson og spareribs og søde kartofler for David Chang.Jeg bliver ofte spurgt, om jeg får præstationsangst, når jeg laver mad til professionelle kokke, og jeg vil gerne indrømme, at jeg var nervøs, første gang jeg lavede mad til René, men jeg opdagede hurtigt, at kokke bruger så meget tid på at lave mad til andre, at de virkelig sætter pris på det, når andre laver mad til dem! Og så er de gode hjælpere i køkkenet. De forventer ikke et avanceret måltid med skum og elegant pynt, de ønsker bare et velsmagende måltid lavet på gode råvarer - præcis som det, du serverer for din familie,« fortæller Nadine Redzepi.Du får her opskrifter på en forret, en hovedret og en dessert fra bogen, som netop er udkommet.»De tre opskrifter giver et meget godt billede af, hvad meningen er med bogen: Retter, som ser ud af mere, end de egentlig er - og er nemme at gå til,« siger hun og griner.bolig@jp.dk Jeg køber stort set ind hver dag og bruger bevidst tiden på mentalt at slippe dagens arbejde og gøre mig klar til familietid.Nadine Redzepi, kogebogsforfatter." Downtime" af Nadine Redzepi udkom den 24. oktober på Gyldendal.Pris: 299,95 kr.FORRET:Laksetartar (8 pers.) Dette er den venlige tatar til de mennesker, der ikke er glade for rå fisk. Blandingen af hakket frisk laks og røget laks giver, sammen med grøntsagerne, en skøn tekstur: blød, sej og sprød. Jeg foretrækker varmrøget laks, da det er tørrere og mere flaget og har en mere tydelig røgsmag end den koldrøgede laks, som man får på eksempelvis bagels, men du kan bruge begge typer. Køb den bedste, mest friske vildlaks, du kan finde - med opdrættet laks kan du aldrig være sikker på, hvilke forhold den har haft.Ingredienser: Agurk Fint havsalt 2 tsk., plus ekstra Skalotteløg 1 lille Cornichoner 12 Purløg 30 stængler Dild 30 kviste Frisk laksefilet uden skind 225 g Varmrøget laks 225 g Cremefraiche (min. 30 pct. 250 g eller så meget du har brug for) Frisk citronsaft 2 tsk., eller så meget, du har lyst til Friskkværnet sort peber 1. Skræl agurken. Halver den på langs, og skrab kernerne ud med en ske. Skær den i tern på cirka 6 x 6 mm. Vend agurketernene med saltet i et dørslag, og lad dem stå i 30 minutter, mens væden drypper fra.Skyl dem grundigt, og dup dem tørre med et viskestykke.Saltningen af agurkerne trækker væden ud, så dippen ikke bliver vandet.2. Pil skalotteløget, hak det fint, og kom det i skål med agurketernene. Hak cornichonerne fint, og kom dem ved. Hak purløg og dild fint (du skal have cirka 20 g af hver krydderurt), og kom dem i skålen. Bland ingredienserne forsigtigt.3. Læg den friske laks på skærebrættet og tjek, at der ikke er ben i kødet. Finder du nogle ben, kan du trække dem ud med fingrene eller en kraftig pincet.Skær med en skarp kniv fisken i små tern, og hak dem derefter så fint, du kan. Det er helt okay, hvis stykkerne ikke er lige store, men nogle stykker skal være så finthakkede, at de næsten er most. Skær den røgede laks på samme måde.4. Kom begge slags laks op i skålen og bland det.Vend forsigtigt cremefraichen i. Tilsæt citronsaft, og smag til med salt og peber. Hvis du rører cremefraichen for kraftigt, bliver den tynd - sørg for, at den bevarer den tykke, cremede konsistens.5. Smag på tataren og vurder, om den har brug for flere krydderurter eller cornichoner eller mere syre i form af citronsaft. Server laksetataren i en serveringsskål omkranset af hjemmelavede kartoffelchips.Opskrift findes i bogen.HOVEDRET:Spareribs med søde kartofler (6 pers.) Det er nemt at få fat i spareribs i stil med amerikansk barbecue - det er faktiske lettere at få fat i formarinerede i supermarkedet end nogen uden marinade.Alle har deres egen teori om, hvordan man bedst tilbereder dem, men jeg synes, de smager allerbedst, når de er stegt i ovnen - uden nogen form for sauce. Når du gør noget så enkelt med et stykke kvalitetskød, opdager du de mange forskellige smagsnuancer og teksturer, mens du gnaver kødet af benene: Kontrasten mellem det sprøde, karamelliserede ydre og det saftige, møre kød mellem ribbenene.Kamben steger hurtigere end de større spareribs, og der er intet arbejde i dem - du smider bare benene og kartofler i ovnen, når du kommer hjem, og så er det det. Jeg steger altid et ekstra stykke til rester.Hvis René kommer hjem efter arbejde og kan dufte, at jeg har stegt kamben, og der ikke er et par stykker til ham, bliver han uendeligt skuffet. Hvis han ikke rydder fadet, ryger de sidste ben i pigernes madpakker dagen efter, men uanset hvor mange jeg steger, er der aldrig ret meget tilbage.Ingredienser: Kamben 2 kg Rapsolie 2 spsk.Fint havsalt Søde kartofler 6 stk. (altid godt med lidt ekstra) Koldt smør 6 spsk., eller så meget, du har brug for Flagesalt, friskkværnet sort peber 1. Tænd ovnen på 200 grader.2. Læg kambenene med kødsiden opad på en bageplade, og gnid dem med olie og fint havsalt. Sørg for, at de ikke lapper for meget over hinanden, så de kan brune over det hele.3. Skrub kartoflerne under rindende koldt vand. Prik hver kartoffel nogle gange med en gaffel, og læg dem på en anden bageplade.4. Sæt det hele i ovnen; de søde kartofler i den øverste tredjedel og ribbenene i midten. Bag, indtil ribbenene er rødgyldenbrune og møre, når du stikker i dem med spidsen af en kniv, 75-90 minutter. På det tidspunkt bør de søde kartofler være meget møre.Tag pladerne ud af ovnen, og lad det hele hvile i 5 minutter.5. Skær mellem benene, så du skiller dem ad, og stabl dem på et fad. Halver de søde kartofler på langs, og lav et par snit i kødet. Top kartoflerne med rigeligt smør, flagesalt og peber,.DESSERT:Hasselnøddenougatkage (8 pers.) En anden måde at variere min allround-kage på er ved at lege med meltypen, og når du skifter noget af hvedemelet ud med nøddemel, får du en kage med en ganske særlig karakter. For at booste hasselnøddenoterne glaserer jeg den færdige kage med en cremet hasselnøddepraliné. Mange opskrifter anbefaler, at du fjerner skindet på hasselnødderne, og hvis du gerne vil gøre det (eller kan købe afskallede hasselnødder), så gør det endelig. Jeg har dog altid betragtet det som et unødvendigt trin (af den slags der giver mig lyst til at springe videre til en anden opskrift), og derudover holder jeg meget af den farve, som de små stykker af brunet skind giver kagen.Ingredienser: HASSELNØDDEKAGE Hvedemel 200 g Hasselnøddemel 90 g Bagepulver 1 tsk.Fint havsalt 1 knsp.Smør 110 g, stuetemperatur Sukker 300 g Vaniljestang 1 Æg 2 store, stuetemperatur Piskefløde 210 ml HASSELNØDDEPRALINÉ Hasselnødder 225 g Sukker 200 g Piskefløde 300-350 ml Flagesalt 1 knsp.1. Tænd ovnen på 180 grader. Smør en bageform (23 x 12 cm). Læg bagepapir i bunden. Pisk hvedemel, hasselnøddemel, bagepulver og fint havsalt sammen.2. Kom smør og sukker i en anden skål. Flæk vaniljestangen, og skrab kornene ned i skålen med smør og sukker. Gem selve vaniljestangen til en anden god gang. Pisk smørblandingen bleg med en elpisker på høj hastighed, cirka 4-5 minutter.3. Pisk æggene i et ad gangen og pisk grundigt efter hvert æg, indtil blandingen er lys og luftig. Kom nu melblandingen og piskefløden i skiftevis, ad tre og to omgange, mens du pisker med elpiskeren på lav hastighed.Skrab dej ned fra kanterne undervejs, hvis det bliver nødvendigt. Pisk, til dejen er glat. Hæld dejen i bageformen.4. Bag kagen, til en tandstikker af træ stukket ned i midten af kagen kommer ren ud, og til kagen har en smuk gylden overflade, cirka 60-70 minutter. Hvis overfladen begynder at blive for mørk, inden kagen er færdigbagt, kan du lægge et stykke sølvpapir over.5. Så snart du har sat kagen i ovnen, begynder du på toppingen: Beklæd en bageplade med bagepapir.6. Varm en stor, tør pande op over medium varme, og rist hasselnødderne under omrøring, indtil de er gennemvarme, cirka 3 minutter. Drys sukkeret over og lad det smelte, mens du fortsætter med at røre i blandingen med en træske, så du får blandet de tørre og de smeltede dele sammen. Lad det hele simre, indtil nødderne er ristede og dækket af ravgylden karamel, cirka 12 minutter. Hold godt øje med det smeltede sukker, så det ikke brænder på. Det må ikke blive mørkere end en mørk ravnuance.7. Skrab pralinèen ud på bagepapiret med en dejskraber.Lad den køle helt af. Læg den på et skærebræt og hak den groft med en tung kokkekniv. Tag et par spiseskefulde af de hakkede glaserede nødder fra og gem til pynt.8. Kør en fjerdedel af den hakkede praliné i en foodprocessor sammen med en tredjedel af piskefløden, indtil blandingen er glat. Ad tre omgange mere kommer du mere praliné og fløde i og kører hver gang, indtil massen er glat og smørbar. Kom saltet i, og kør en sidste gang. Når kagen er færdigbagt, lader du den køle af i formen på en rist i 10 minutter. Løsn kagen i kanten med en kniv, og vend den ud. Smid papiret ud, sæt kagen tilbage på risten, og placer det hele over en bageplade.9. Bred pralinéen ud over toppen af kagen og ned ad siderne - du får ikke brug for det hele. Drys de sidste hasselnødder over. Lad pralinéen tørre lidt (den bliver ikke hård), cirka 20 minutter. Skær kagen i skiver og server.TILLYKKE: DU KAN LAVE NØDDENOUGAT Praliné er i virkeligheden blot et fancy navn for gammeldags krokant. Du kan bruge samme teknik med alle former for nødder, for eksempel valnødder, pistaciekerner eller mandler. Her får du nogle idéer til, hvordan du kan bruge denne enkle konfekt: Bræk den i flager og pynt en glaseret kage med dem.Knus den til småstykker i en morter, og drys det over is.Kør den til støv i en foodprocessor, og drys støvet på alt fra havregrød til panna cotta,.
Nadine Redzepi, som arbejder sammen med sin mand René Redzepi på Noma, udgiver nu en kogebog med sine bedste opskrifter til at servere derhjemme i afslappede rammer.
Bagedyst-chef: Fuld tillid til KatrineSom beskrevet har Grannys House fået flere indskærpelser af Fødevarekontrollen, men mundvigen på smileyerne har endnu ikke vendt nedad - og det hæfter Eva Kvist sig ved.Hun er redaktionschef på DR1 for ' Den store bagedyst'.Ingen er fejlfri' Vi har fuld tillid til Katrine som dommer, og det rokker hverken Fødevarestyrelsens kontrolrapporter eller anmeldelserne ved. Hvad angår kontrol-rapporterne, hæfter jeg mig ved, at der hele vejen igennem har været positive smileyer, og at Grannys House har samarbejdet med myndighederne om at få løst de fejl, der har været.' ' Der er ingen anmeldelser, der giver mig grund til at betvivle Katrines evner eller troværdighed som ekspert i kage-og konditorkunst', skriver Eva Kvist, der konkluderer, at ' ingen er perfekt og fejlfri - heller ikke Grannys House'.
Her kan du mere specifikt se, hvilke kritikpunkter Fødevarestyrelsen er kommet med i de enkelte Granny-filialer.
Det, der startede så godt efter nytår, endte med at løbe lidt ud i åen.Hans Engell startede det nye år - godt hjulpet på vej af kost-og træningsekspert Kira Eggers - med at omlægge sin livsstil og smide over 15 kilo. Målet var 20, men virkeligheden indhentede den store mand, og langsomt begyndte kiloene at snige sig på igen.- Jeg har taget fem kilo på igen efter sommerferien.Sommeren holdt vi i Frankrig, og det kostede selvfølgelig et par kilo. Du skal svømme fra Nice til St. Tropez, hvis du vil brænde en flaske rosévin af - men faktisk tog jeg kun et par kilo på efter ferien. Det var efteråret herhjemme, der blev slemt - med øsende regnvejr, fugt, en masse arbejde og lidt for mange fristelser. Og især for lidt motion! Man kan ikke spise sig til færre kilo, der skal motioneres for sagen, hvis det skal lykkes. Og det fik jeg ikke gjort med alt det arbejde, så det kostede en del kilo, siger han.MEN NU ER de fede tider slut. Og strategisk klogt - og meget ambitiøst - begynder sidste og afgørende etape af Engells skrump lige op til jul.- Jeg starter nu, fordi det skal være, inden alle julens fristelser vælter ned over mig. Jeg ved godt, der måske ryger lidt and, rødvin og noget chokolade ned i løbet af den næste måned, men med den nye vinteroffensiv er der ligesom lagt et loft. Jeg kan jo ikke fortælle Kira om nogle måneder, at vægttabet ikke kører, siger han.OG MOTIVATIONEN er i top, på trods af vægtens forkerte retning de seneste måneder.Der skal ryge ti kilo inden maj måned, har Engell lovet sig selv og sin hustru.- Pernille og jeg har talt meget om at holde en kaloriefattig jul med en masse sund mad - grønt og let - og masser af motion. Kort sagt vil vi prøve at komme uden om de meget store julefristelser, hvor man gisper efter vejret på grund af den tunge, fede og kalorierige mad.Hvis julen skal stås igennem uden at falde alt for meget i, kræver det planlægning. Og det er der også taget højde for i den Engell'ske familie.- Vi har aftalt, at vi laver en madplan for julen, når vi nærmer os. Målet skal nås! Nu har jeg også brugt en formue på at få tøj lagt ind - jeg er gået ned i skjortestørrelse fra 50+ til 48/49 - og jeg har haft det virkelig ' fedt' med at smide de mange kilo. Så den må ikke gå tabt. Jeg er ret motiveret for at styre gennem julen uden at falde i. Og at gøre klar til et 2018 med energi og færre kilo! Engells mål er at ramme 105 kilo inden 1.maj. Kira hjælper ham også i denne omgang. Og vi på Ekstra følger forløbet helt frem, til de ti kilo er smidt.Fakta: KIRA: JEG OVERVÅGER HAMDet er nu tid til at sætte vinglasset og bide i det sure æble! Hans skal tilbage til den gode stil.Min strategi er indtil videre, at han skal tilbage under skarp observation - for er man ikke efter Hans, er det mundvandet, der styrer hans impulser, og det går slet, slet ikke.Jeg har anskaffet to værktøjer, der skal hjælpe ham med at tabe sig - og mig med at holde øje med ham. 1 Hans har fået et ur. Det ved han ikke endnu, men jeg kommer til at måle alle hans aktiviteter med et fitness-ur. Hver dag vil jeg kunne se, om han når de mål, vi sætter for ham. Desuden kan jeg holde øje med hans søvnrytme, hans daglige bevægelser, eller hvis han nu skulle komme til at sidde stille. Det skal han ikke gøre for længe ad gangen. Og allervigtigst kan både han og jeg også se, hvor mange kalorier han forbrænder.Hans og jeg kommer tættere på hinanden end nogen sinde før! 2 Pernille, Hans' kone, vil være med på sidelinjen.Både hvad angår madlavning og motion.Pernille er generalen i det forløb. Hendes ansigt lyser op, så snart han sætter sig på romaskinen, og så tager hun over i bedste general-stil. Og Hans har som så mange andre brug for én, der presser ham - og det gør Pernille.Stod det til hende, trampede han livet ud af den stakkels maskine. Hun ved nemlig godt, hvad der skal til, og hun ved, at Hans har det i sig. Målet for de næste måneder er sat. Så skal der nok ryge ti kilo inden sommer: Ingen mayonnaise eller creme fraiche Ingen fed kød Portionskontrol Maks. to genstande alkohol om ugen Min. en halv times motion om dagen eller 10.000 skridt Maks. en spiseskefuld dressing af eget valg om dagen.Nedskæring i planteolier (olivenolie, osv.) Masser af fuldkorn og grøntsager Kun salater til frokost ude i byen eller en rugbrødsmad med fedtfattigt pålæg.
Hans Engell er med egne gået ord gået i vinteroffensiv 2018- han har sat sig for at smide de sidste ti kilo!
...

@_ mariakristina # datenight # tivolifoodhall # pizzaisalwaysagoodidea

Færdigsnittede salater og boller i karry på kasse. Det er så yndigt at spise færdigretter.Det tyder det i hvert fald på, at vi danskere synes. En analyse fra Coop Analyse viser nemlig, at salget af convenience-produkter fra 2010 til 2017 er syvdoblet. Og ifølge Jens Juul Nielsen, der er informationsdirektør i virksomheden, er det en trend, der fortsat stiger. Han fortæller, at Coop har sat fokus på at sælge flere convenience-produkter. Blandt andet gennem samarbejde med Cofoco og Meyers, ligesom et samarbejde med Catering Danmark er blevet stablet på benene.Henning Bahr, som er administrerende direktør i Retail Institute Scandinavia, der har fokus på detailhandel og forbrugeradfærd, fortæller, at det er på høje tid, at supermarkederne satser på færdig lavet mad. I 2015 solgte restauranter i Danmark for 19,7 milliarder kroner, og restauranternes salg er steget 30 pct. på fem år, skrev Jyllands-Posten sidste år. Netop på grund af danskernes hang til at spise ude er det kun naturligt, at også super markederne kan nyde godt af at tilbyde hurtig og nem mad.»Påstanden kunne jo være, at efterspørgslen fra forbrugerne egentlig har været stigende hele tiden, men først senere er udbuddet begyndt at følge med. Det har været strengt nødvendigt for supermarkederne at fokusere på området. Jeg tror, at næste skridt er, at de begynder at lave små cafe-koncepter som set i udlandet, så folk kan spise hos dem,« siger han.Har fået øjnene op for sunde alternativerJens Juul Nielsen, Coop Danmark, fortæller, at virksomheden omsætter i milliardklassen på convenience-produkter. Det er hovedsageligt færdigsnittede salater, men også boller i karry hitter. Det sunde alternativ, fortæller Henning Bahr, er en af de ting, der er vigtige for forbrugerne, og som udbyderne har fået øjnene op for.»Bare se på 7-Eleven, der sælger grød og sundere alternativer. Det viser, at det er den vej, butikkerne vælger at gå,« siger han. Derudover fortæller han, at ud over det sunde alternativ er nemheden også en afgørende faktor for forbrugerne.Samtidig siger han, at trenden er polariseret af to yderpoler.»En gang imellem vil vi gerne gøre meget ud af måltidet og kende hele historien bag maden og råvarerne. Altså, selv en burger er blevet en videnskab. Men nemt og bekvemt er nøgleord i forhold til convenience-produkter. Både for de unge, men også for de ældre. Derudover er der en sundhedsbølge: Mange af færdigretterne er salatblandinger, og super markederne er generelt blevet bedre til at tilbyde sunde færdigretter,« siger han.nipc@berlingske.dk Fakta: FORBRUGDanskerne dropper madlavningen og køber færdigmad som aldrig førI Coops butikker boomer salget af ferske færdigretter fra bl. a. Meyers og Cofoco, smurte sandwich, udskåret frugtsnacks og ubagte pizzaer, dvs. alt der med andre ord dækker over måltidsløsninger og såkaldt »ready to eat convenience«. Det viser en undersøgelse af danskernes madvaner, som Coop Analyse har foretaget.Salget af Convenience i Coops butikker. Indeks 100= 2010.
Vi elsker færdigretter. Det viser en undersøgelse fra Coop Danmark. Ifølge ekspert er det en trend, der kun vil brede sig. Både for forbrugerne og for supermarkederne.
Du kan også få dit Instagram-billede i Ibyen: Fotografer noget i byrummet, læg dit billede på Instagram og tag det med # ibyen. 

WestMarket skulle være Vesterbros madmekka og en pendant til Torvehallerne. Men kunderne bliver væk, og standene lukker én efter én. side 3. 
Business.
LIVSSTILSMAGASIN Eksperterne besøger en 200 kvadratmeter lejlighed ved Torvehallerne. Den bliver beboet af en kendt dansker, som stryger alt sit tøj. DR1 20.00. 

Et arkitektonisk hovedværk i dansk fabriksarkitektur. Danmarks største industrifredning. 

Synes du, at kødet hos slagterne i Torvehallerne koster det halve af den bondegård, dyrene kommer fra, så kan du måske få en for klaring i den kommende bog »Kødets mester«, hvor slagte mester Jan Lund fortæller om sine holdninger til kød til den tidligere Smag &amp; Behag-redaktør, Jane Kjølbye.»Kødets mester« er intet mindre end en »samtalebog«, og som så mange andre samtalebøger handler den da også om liv og død, det er bare køer og grises liv og død. Den handler dog også omJan Lunds livslange indsats for at videreføre en stolt slagtefamilie, der begyndte med butik på Peter Bangs Vej, repræsenteret i Charlottenlund og altså i Torvehallerne på Israels Plads. Bogen indeholder desuden opskrifter fra før og nu. kifl.
Livsstil.
Glohede gløggryder og passionerede gløggologer står klar i Torvehallerne på søndag, hvor det uoficielle Danmarksmesterskab i gløgg løber af staben. Tørstige julesjæle kan komme forbi og få varmen mellem klokken 12.30 og 16, hvor forskellige gløgg-entusiaster serverer. Sidst på dagen kåres vinderen af Danmarks bedste Gløgg - tidligere har der både stået en konditordronning og en bartendertrio på sejrsskamlen.ASMR.
Jul.
Den 13. oktober er en magisk dato for østerselskere landet over. Der frigives fiskeriet i Limfjorden nemlig, og det skal selvfølgelig fejres med en østersfestival og København flyder næsten over med et hav af forskellige arrangementer. Oyster Trophy Week starter i dag, og det betyder, at der er masser af østers-aktiviteter at dykke ned i. Bl. a. kan man komme på østersskole i Torvehallerne. Dyk selv ned i østersfestivalens arrangementer på enjoy-limfjorden.dk.Oyster Trophy Week Flere steder i København Starter i dag.
Mad.
Ejer af flere gourmetforretninger. Beskæftiger i alt 92 mennesker, 37 år. 

Litterært: Jan Lund blev på det nærmeste født med en kødøkse i hånden og er nu tredje generation i familievirksomheden Slagter Lund.Ud over den oprindelige butik på Frederiksberg har han også en kvartersbutik i Charlottenlund, en stade i Københavns Torvehaller, en stor produktionsvirksomhed i Valby m. m. Og nu får han også sin egen bog.I bogen "Kødets mester", der udkommer denne måned på Muusmann Forlag, deler han ud af sine holdninger til fødevarekvalitet og sin families hemmelige opskrifter. Bogen er skrevet af cand. mag. og gourmand Jane Kjølbye.
Kulinariske klip.
Det er danmarks største ejendomsselskab, Jeudan, der er ejer af Torvehallerne på Israels Plads i København. ejerskabet kom på plads i kriseårene omkring 2008, hvor giganten Centerplan krakkede. 

Jeg har en svaghed for danske jordbær og har, siden jeg som barn i det østjyske valgte at blive hjemme hos mine forældre og spise jordbær i stedet for at tage med i Tivoli Friheden, haft tilnavnet Jårbær Kim. Som voksen er det nok knap så opsigtsvækkende at vælge jordbær frem for radiobiler og candy floss.Ligesom med stenbiderrogn, asparges og rabarber gælder det om at kende sin besøgelsestid, for lokale jordbær er nu engang bedst. Sæsonen kom lidt sent i gang i år, men det betyder, at det nu er højsæson. Grønthandlerne i Torvehallerne kan godt være frisk på en god handel lige før lukketid.Vil man ud i sommerlandet og plukke selv, er det også nu, det sker. Se mere på selvpluk.com.
Pluk selv.
I Berlingske beskrives et nyt madmarked til afløsning af Papirøens streetfood marked. Det skal placeres 2,5 km længere ude på Refshaleøen, langt fra offentlig transport. På Frederiksberg er der planer om et madmarked på parkeringspladsen bag rådhuset.Der er også planer om et madmarked under Bispeengbuen. Ved Nørreport er Torvehallerne et meget populært madmarked. Der er lørdagsmarkeder på Østerbro.På Vesterbrogade er madmarkedet Westmarket lukkefærdigt og mange investeringer spildt. Mon ikke de bevilgende myndigheder skulle undersøge, om der virkelig er behov for så mange madmarkeder? KAJ BLEGVAD-ANDERSEN, FREDERIKSBERG.

Håndbygget forrammekøkken i ægte træ, med messinghængsler og det smukkeste udvalg af farver til både udenpå og indeni. 

Forleden var københavnske Whiskey så heldig, at hans seksårs fødselsdag faldt sammen med Copenhagen Cooking and Food Festival 2017. Hundens herre, Steen Ovenpå fra Larsbjørnsstræde, havde meget passende valgt en festmiddag bestående af økologisk gourmetpølse i svøb.Den korte, men festlige markering fandt sted i madfestivalens epicenter: Torvehallerne.Samme sted blev Hotdog-vm senere afholdt. Vinder blev overraskende: Japan.Hideto Takedas vinderhotdog er en yakitori-grillet kyllingepølse med lever og hjerter i brioche med rød miso og soya, japansk sennep og forårsløg. Festivalen slutter i morgen med Arla Foodfest for børn og unge i Kongens Have.

Jeg fik den bedste is forleden. Det var en af årets første virkelig varme eftermiddage, og jeg havde glædet mig hele formiddagen til en stor, fed flødeis med flødeskum og syltetøj. Derfor var jeg til at begynde med svært skuffet, da min veninde hev mig med ind på The Coffee Collective ved Torvehallerne i København og med julelys i øjnene sagde, at de laver en espressosoftice, som vi skulle smage. Da jeg lod mig overtale, og som et skeptisk, lille barn tog den første mundfuld af min is, forsvandt skuffelsen dog som dug for solen. Isen var blød og cremet, og espressodrysset på toppen let sødlig. Dét bliver ikke sidste gang. Softicen koster 30 kr. 
Forfriskninger.
Dagens navn: Elisa, israelsk profet fra 800-tallet f. Kr. Han var en energisk modstander af Baal-dyrkelsen.1666: En brand, der bryder ud i det kongelige bageri i London, breder sig hurtigt og lægger i løbet af fem dage 10 pct. af byen i aske.1807: Københavns bombardement begynder sent om aftenen fra engelske stillinger rundt om hovedstaden.1872: Præsten, digteren og politiker N. F. S. Grundtvig dør.Han blev 88 år.1911: Danmarks første postflyvning finder sted mellem Middelfart og Fredericia, da flypioneren Robert Svendsen medtager nogle breve under en Lillebæltsflyvning.1945: Den japanske regering underskriver om bord på det amerikanske krigsskib "Missouri" kapitulationsdokumentet, der endeligt sætter en stopper for Anden Verdenskrig.1966: Prinsesse Margrethe af Danmark forlover sig med grev Henri Laborde de Monpezat fra Frankrig.1989: Dronning Margrethe genåbner det nyrestaurerede Koldinghus.1990: Sovjetrepublikken Moldavien erklærer sig selvstændig.2011: Torvehallerne på Israels Plads i København åbner. Torvehallerne er en markedsplads for fødevarer.2015: Et billede af en treårig kurdisk dreng, Aylan Kurdi, som ligger død i vandkanten i Tyrkiet, går verden rundt som et dystert symbol på flygtningetragedien. Aylan Kurdi flygtede sammen med sin familie fra Syrien, men både den treårige, hans bror og mor drukner i forsøget.

60 I DAG. Vi begynder lige et helt andet sted. Sidste år kunne Torvehallerne fejre 5 års fødselsdag. Selv om kritikerne stadig efterlyser mere madmarked og mindre værtindegavefokus, er hallerne målt i besøgstal en dundrende succes. Men der er en forhistorie for Torvehallernes forvandling af Israels Plads til Københavns nye madmekka.Og den er kok Rasmus Bo Bojesen en del af.I 1988 blev Kokkenes Torvehal etableret i Kristen Bernikows Gade. Pelsmanden Birger Christensen stillede kapital og lokaler til rådighed, og Rasmus Bo Bojesen fik frie hænder til gøre ideen om at give københavnerne et rigt fødevaremarked efter sydeuropæisk forbillede til virkelighed.MEN TIDSÅNDEN var ikke ligefrem med projektet. Dagen efter åbningen lancerede daværende statsminister Poul Schlüter (K) kartoffelkuren, og dermed var der lagt en kraftig dæmper på de økonomiske udskejelser.Råvarerne kom primært fra Frankrig, for dengang var der ingen, der producerede Vesterhavsost, Skagenskine eller Mikkeler-øl. Prisniveauet var derefter. Det blev mere et delikat udstillingsvindue end et madmarked, og i 1992, lige før 90' er-opsvinget tog fart, var projektet dødt. Rasmus Bo Bojesen har da også siden erkendt, at niveauet var for højt.»I Kokkenes Torvehal var jeg ikke midtsøgende nok og sørgede ikke for at få bredden med. En af de lektier, der kan overføres fra Kokkens Torvehal til det nye projekt, er, at det spændende ikke er at løfte kvaliteten for en lille eksklusiv kundegruppe.Det bliver nemt en slags faglig onani«, har Rasmus Bo Bojesen udtalt til Information forud for etableringen af Torvehallerne.DET KULDSEJLEDE madmarked er dog en mindre parentes i en karriere, der har været præget af mange succesfulde projekter.Ikke mindst på chokolade-og cateringfronten.Han er uddannet kok, og som mange andre kokke tog han på den obligatoriske dannelsesrejse til Frankrig, hvor han arbejdede på flere michelinrestauranter. I 1981 var han kok på den legendariske restaurant Troisgros i Roanne i Frankrig. Og det var her, hans forhold til chokoladen begyndte, da han blev introduceret til huset Bernachon i Lyon, hvor han lærte chokoladehåndværket. Og det var helt fra bunden.I to måneder var han sat til at sortere kakaobønner, inden han kunne gå videre i fremstillingsprocessen.I 90' ERNE KUNNE danskerne stifte bekendtskab med hans passion for chokolade.Han etablerede Bojesen Chokolade, hvor hans fyldte stykker udfordrede mange med helt nye smagskombinationer - ingefær, karry og timian sammen med chokoladen. Dengang var det et absolut nybrud - længe før Marabou begyndte at parre chili med chokolade.Undervejs lukkede han produktionen ned, men i 2009 genopstod hans chokoladefirma.Denne gang med et helt nyt fokus.I stedet for ganachefyldte stykker er det nu den rene råvare, der er i centrum.Projektet hedder Oialla, og varen er en økologisk chokolade fremstillet af vilde kakaobønner fra Bolivia. Han sammenligner selv kvaliteten af de vilde bønner versus de dyrkede med hindbær i haven over for de vilde hindbær, man kan finde i naturen.Og det er altså naturens egne produkter, der giver den absolutte topsmag.Oialla er derfor ikke en chokolade, man finder på standardhylden. Siden lanceringen i 2010 har Oialla hevet flere priser hjem, og den serveres på de absolut bedste restauranter som Geranium og nu lukkede Noma. Oialla er også en del af forplejningen på Singapore Airlines første klasse.RASMUS BO BOJESENS forretning tæller dog langt mere end chokolade i verdensklasse.Sammen med sine kone, Pernille Lützhøft, driver han restaurant i Tårnet på Christiansborg, i Jazzhus Montmartre og i det nye Experimentarium samt afvikler middage og konferencer på Axelborg.Han fungerer i dag som udviklingsdirektør og arbejder med udvikling af nye menuer, produkter og restauranter, mens Pernille Lützhøft er administrerende direktør.Hans speciale er at bespise flere tusind mennesker på én gang. Rekorden er 4.500. Uden at gå på kompromis med kvaliteten.Men også når det gælder andet end at bespise glade gæster, har Rasmus Bo Bojesen gjort sig bemærket. For nogle år siden var han involveret i et projekt på Herlev Hospital, der skulle forbedre maden for patienterne Også her slog hans sans for kvalitet af råvarer og madlavning til mange igennem. Resultatet blev, at flere patienter spiste mere og dermed kom sig hurtigere over deres sygdom. Et bekræftelse af, at kvalitetsmad ikke kun er nydelse, men også medicin.Rasmus Bo Bojesens forretning tæller dog langt mere end chokolade i verdensklasse.Fejl og Fakta: 23.03.2017Kartoffelkuren, der skulle rette op på økonomien,kom under Schlüter-regeringeni oktober 1986  ikke i 1988, som der stodpå navnesiderne tirsdag 21.3.

' Chokomanens Fristelse' er titlen på en af de mange konditorkager, Rasmus Bo Bojesen gennem tiden har skabt til sine restauranter og cateringvirksomhed.Mon ikke den chokoman, der er tale om, er Bojesen selv? Når man i dag møder den gastronomiske iværksætter ude i landskabet, er det gerne med en plade Oialla-chokolade - lavet af vilde, økologiske kakaobønner fra Bolivia - under armen.Af Bojesensutallige projekter er det tydeligvis den vilde chokolade, som lettest tænder kokkens begejstring.Som så mange andre kokke gik Bojesen på valsen, efter at han var blevet udlært på Hotel Imperial: Turen gik først til de store trestjernede køkkener i Frankrig, Michel Guerard og Troisgros, og derefter til Japan, hvor Bojesen arbejdede i hele to år på den traditionelle kaiseki-restaurant Tsukijii Uemura i Tokyo.Da den unge talentfulde kok vendte hjem til andedammen, lå det således i kortene, at han skulle stå i et stjernespækket Michelin-køkken, men Bojesen gik helt andre veje: Sidst i 80erne åbnede han sammen med pengemanden Finn Birger Christensen det meget ambitiøse Kokkenes Torvehal i Pistolstræde i København.Undertegnede husker stadig den unge ildsjæl bag disken i fjerkræafdelingen, som førte omkring 10 forskellige fine franske fugle på et tidspunkt, hvor hele Danmark ikke spiste andet end lørdagskylling. Jeg var allerede dengang parat til at bruge en stor del af min beskedne løn i Pistolstræde, men det var resten af byen som bekendt ikke.En mavelandingEfter kuldsejlingen af den forkromede torvehal åbnede Bojesen den ydmyge salat-og sandwichbar Georg's i Tivoli. Efter eget udsagn var det lidt af en mavelanding for kokken at gå fra hummer, trøfler og sølvbestik til Tivoli-bodens engangsservice.Men typisk for Bojesen så han en udfordring i at udbrede de elitære kvalitetsprincipper, han er opdraget i, ud til et større publikum.Således blev det kokkens specialitet at bespise rigtigt store forsamlinger. Da verdens ældste stadig udkommende avis, Berlingske, fyldte 250 år i 1999, var det således Bojesen og hans folk, som stod for maden og logistikken i Forum i København, hvor jubilæumsfesten blev holdt. Den stående rekord, ifølge Bojesen selv, er bespisning af 4.500 mennesker i Club Danmark Hallen.Som restauratør søger Bojesen typisk offentlige kulturinstitutioner, og han har stået for maden på både Operaen og Louisiana. I dag står den entreprenante kok for Tårnet på Christiansborg og restauranterne på henholdsvis Experimentarium og Jazzhus Montmartre.sof@berlingske.dk Fakta: RASMUS BO BOJESENFødt på Frederiksberg.Kokkeuddannet fra Hotel Imperial 1978. Åbnede i 1986 Kokkenes Torvehal.Åbnede i 2014 restaurant Tårnet på Christiansborg. Åbnede januar 2017 Experimentariums restaurant.Åbnede februar 2017 Jazzhus Montmatres restaurant.Bojesen driver i dag Bojesen A/ S sammen med sin kone Pernille Lützhøft. Hovedkvarteret er Axelborg, hvor der laves konferencer og selskabsmiddage.
60 ÅR I DAG Restauratøren og chocolatieren Rasmus Bo Bojesen indledte sin karriere i elitære Michelin-køkkener, men er endt med at lave mad til mange - rigtig mange endda .
Relæ bag madfestival i Lejre  
Mad og drikke . 
Johan Bülow. Bornholmsk lakridsmager og søn af en glaspuster. Dyb agavesirup, cremet kakaosmør og økologiske lakridsrødder fra Iran kunne være ingredienserne i en sketch om den kreative klasses indkøbstur i Torvehallerne.Men det er ikke satire - det er opskriften på at blive mangemillionær.Johan Bülow har ved hjælp af den iranske lakrids og effektiv branding til de brandbevidste banket et mindre slikimperium op. Og solgt det til kapitalfonden Valedo Partners, der også ejer den i-en-fart-smarte cafékæde Joe &amp; The Juice. Finans.dk afslører nu, at lakridskongen tjente 470 millioner kroner på at sælge 75 procent af sin biks til de svenske fondskapitalister, der siden købet for et år siden har øget profitjagten. En halv milliard for nogle lakridser - tyg lidt på den, og slug.jakob.sorgenfri@pol.dk 

Kunst. Med 10 millioner kroner fra entreprenør, A. Enggard er de sidste af i alt 100 millioner kroner samlet ind til et monumentalværk af den argentinske kunstner Tomás Saraceno ved Aalborgs havnefront.Det 30 meter høje værk med gennemsigtige ' skyer', ' Cloud City', bliver dermed en realitet. Værket opføres som vartegn for et tilhørende kunstcenter i og omkring de tidligere Spritfabrikkers industrianlæg, som har ligget på stedet siden 1932, og initiativtager og kunstsamler Martin Nielsen siger til Politiken, at han forventer, at både ' Cloud City' og kunstcenteret vil kunne indvies i 2020.Saracenos værksted i Berlin begynder nu sammen med ingeniører fra Danmark at lave de beregninger, der skal til, når et kunstværk på 500 tons skal op at stå. ' Cloud City' opføres som et værk med 68 gennemsigtig, mangekantede ' skyer', alle belagt med changerende folie og hver især på størrelse med en mindre kollegielejlighed. Besøgende vil kunne gå rundt inde i værket med entré fra den gamle kedelhals tag, og værket vil kunne ses på lang afstand af Aalborg.Ud over kunstcenter rummer planerne hotel, restaurant, torvehal og et nyt Aalborg Teater.anne.bech@pol.dk 

Ole Kløcker, Dalgas Have 16, Frederiksberg: Jacob Ludvigsen er død. Der foreligger udsagn om, at det skete både på Bornholm og i København efter et ildebefindende.Og det er meget typisk, for Jacob hørte hjemme begge steder. Christiania var Jacobs udgangspunkt, om man så kan sige, men Bornholm hans hjertebarn. Begge dele krævede hans engagement og ildhu - og det havde han! Jacob var et menneske fyldt med ideer, idealer og positive tiltag, parret med en ironi og en afstandtagen fra et samfund, han ikke altid kunne lide.Humor var også et af Jacobs kendetegn. Han fik skabt løsrivelsespartiet Bornholms Fremtid, men han fik hverken afsat eller solgt Bornholm, dertil var kærligheden for stor.Med sin store manke og næsten kaligrafiske skrift på de breve, man modtog fra ham, vidste man altid, at noget nyt var undervejs. Fra sit oprindelige kontor på Kultorvet skuede Jacob ud over en verden, han gerne ville gøre bedre.Det lykkedes også med Torvehallerne, som han var en af initiativtagerne til. Jacob vil blive husket for sin ildhu og muntre sindelag, uden hvilken verden er mere tom.

Grillfest, fri bar og verdens vildeste hotdogs er blot nogle af årets højdepunkter på Copenhagen Cooking.Landets største madfestival er klar til at rulle ud fra 18.-27. august. Hele byen vil summe af alskens kreative, provokerende og velsmagende events. Hvor festivalen i mange år havde fokus på et voksende antal events, har den i år en lidt anden tilgang. Der er skåret ned på antallet af ting, der sker, men niveauet er så tilsvarende hævet. Israels Plads fungerer i år som Copenhagen Cook ings bankende hjerte lige i centrum og har masser af sager på programmet. Her kan man - lige ved siden af Torvehallerne - gå til og fra og blive klogere på ting, man ikke anede, man interesserede sig for. Se hele programmet på Copenhagencooking.dk Copenhagen Cooking Israels Plads, Indre By Fra i dag-27. august.
Madfestival.
Tre madmarkeder i København er lige nu i en dramatisk kamp om kunderne - og dermed i sidste ende om overlevelse. Et af dem ser ud til at ligge lunt i svinget. En af de største succeser står over for en voldsom udfordring, som kan ende med at få en blomstrende forretning til at visne. Og det tredje er i store vanskeligheder allerede fra fødslen og prøver igen at få skuden på ret køl.Lad os begynde dér, hvor der ser ud til at være gang i forretningerne: Torvehallerne på Israels Plads ved Nørreport midt i København er nu seks år gamle, og her strømmer folk fortsat til.Der er råvarer i massevis til egen madlavning, take-away til de knap så køkkenkyndige, og man kan også slå sig ned og spise på stedet i et hyggeligt virvar af boder og kunder i alle tre segmenter.Torvehallerne er gået op i markedet med boder i den dyre ende i to bygninger af stål og glas. Stil er jo subjektivt, men det ser ud til at fungere.Torsdag, fredag og lørdag er det et populært sted at droppe ind på vej hjem fra arbejde eller til let mad og en drink på vej i byen. Stadeholderne og udlejeren Jeudan må formodes at være ret tilfredse med forretningen.Så ser det anderledes udfordrende ud for Westmarket, som på Vesterbrogade lancerede en konkurrent til Torvehallerne i et lidt lavere prisleje. Problemerne har været og er stadig mangfoldige; et alt for lille udvalg af råvarer fra begyndelsen og en overvægt af spisesteder gør profilen underligt skæv.Skævheden bider sig selv i halen, for med få detailbutikker tiltrækkes for få kunder i det segment, så nye butikker får det svært. Det aflange betonrum mangler atmosfære.Nye penge, en ny direktør og en ny formand er i gang med forbedringer i den retning.Spørgsmålet er, om det sker i tide til at få skabt et positivt billede hos københavnerne.Og så er der beliggenheden i halvmørket mellem Vesterbrogade og Matthæusgade. Foreløbig har det ikke fået publikum til at strømme til.B eliggenhed, beliggenhed og beliggenhed er jo ejendomsmæglernes mantra. Det kan komme til at betyde alt for den tredje store spiller i København. Papirøen på havnefronten over for Skuespilhuset er et levende sted, kun med spisesteder interimistisk indrettet i den gamle lagerhal til avispapir. Det er råt og rodet og fyldt med den stemning, som moderne indretning og koncepter ofte savner helt hjælpeløst.Her er ingen råvarer, så måske falder Papirøen lidt uden for kategori i sammenligningen, men som magnet for de unge og hippe har street food-markedet spillet en stor rolle i det københavnske byliv de seneste år. Men hvad sker der, når madmarkedet næste år flytter til Refshaleøen et par kilometer længere ude i havnen? Man kan på stadeholdernes vegne - og på vegne af fans af den fantastiske, uformelle stemning - frygte, at det bliver en stor forhindring. Godt nok arbejder bagmændene på en slags havnebus til stedet, men det er altså ikke det samme som at cykle eller slentre fra Nyhavn over Inderhavnsbroen.Så status lige nu: Westmarket skal udvikle sig voldsomt for at få fodfæste; Torvehallerne har tilsyneladende godt fat i sit up-market publikum; Papirøen har atmosfæren med sig, men flytningen kan blive en stor udfordring - en ny spiller med en bedre beliggenhed kan blive en mægtig konkurrent.Mikael Hjorth er souschef og digital redaktør på Berlingske Business.
KLUMME.
I Torvehallerne ligger vinbaren Le Petit.En lille fransk perle, der serverer franske vine og retter. Men ud over vinen har Le Petit opfundet tirsdasgskonceptet Funky Tuesday, hvor alle tirsdage forvandles til en sand fest, hvor vinen kan nydes til lyden af god, gedigen funk fra gamle vinyler.»Det er blevet en bevægelse. Vi spiller funk på en gammel pladespiller, og så kommer folk igen og igen,« fortæller Sylvain Codron fra Le Petit Sidste år tog Funky Tuesday skridtet videre og lavede en fest på vandet.Funky Tuesday rykkede om bord på båden Bjørnsholm i havnen. Og nu gentager de successen. Til Funky Tuesday Boatparty er konceptet udvidet en smule. Det er rykket til en fredag, og der kommer dj's, der vil levere funk og soul. Starten går fra The Standard, herefter vil man sejle rundt i havnen for til sidst at ende tilbage ved The Standard, hvor der er efterfest på Haven Bar.På båden er der dansegulv, to barer og et tag, hvis det pludselig begynder at regne. Man kan købe Mikkellerøl og champagne fra Le Petit. Det koster fra 299 kr. på billetto.dk Funky Tuesday Boatparty Københavns Havn -The Standard I dag kl. 19-22.
Musikfest .
»Jeg anerkender Katinkas musikalske talent. Hun har star quality og lever allerede et fuldtonet musikerliv.Men som mange andre musikere har hun ikke overskud til at prioritere ordentlig mad. Hun vil nok gerne, men får aldrig rytme i sit køkken, fordi hun konstant er på farten. Bare det, at hun skriver »lav en tomatsauce« får mine advarselslygter til at blinke.Det er faktisk noget, man gør sig umage med.« »Kritikken af Torvehallerne er fordomsfuld. Hvorfor ikke fremhæve et godt alternativ? Jeg er heller ikke syg med hendes trang til Philadelphia. Det er et modbydeligt produkt, som hun sikkert smører på knækbrød om morgenen i stedet for at spise noget godt. I det hele taget er Katinkas fødevareindtag underligt uideologisk - bortset fra det med økologien.« »Forhåbentligt får hun så meget gang i karrieren, at hun kommer til at tjene ordentlige penge. Mon ikke hun så vil drikke en god champagne til lidt franske østers. Det kunne hun godt trænge til.« Joachim Sperling er cand. scient. pol., madøre og højreorienteret socialdemokrat. Han vurderer hver uge den røde livret.

Måske undrer du dig over, hvad der er foregået inde bag stilladser og presenninger ved Tivolis hjørne ud til Bernstorffsgade og Vesterbrogade. Men det kan du inden længe se med egne øjne, når Tivoli-Hjørnet åbner for offentligheden fredag 10. november.I den 850 kvadratmeter store nye Tivoli Food Hall kan du mæske dig i gourmettoasts, spanske tapas og pizza fra Gorms. Eller du kan spise sushi med udsigt til Hovedbanegården og Axel Towers.Madmarkedet kommer til at indeholde 16 madstader, som både Tivolis gæster, men også forbipasserende kan besøge, og det betyder, at Torvehallerne og WestMarket får en ny konkurrent.»Jeg vil helst ikke sammenligne med Torvehallerne, for der kan man også gå til grønthandleren, og man kan købe fisk med hjem«, siger Tivoli-Hjørnets projektchef, Marie Therese Collet. »Her bliver det kun mad, du kan købe. Det er jo trenden lige nu, at mange gerne vil ud at spise noget hurtig aftensmad sammen et socialt sted«.Vapiano åbner i DanmarkDen nye bygning forbinder det hvide Hotel Nimb og Tivolis gamle hovedindgang.Ud mod gaden vil der være et stort moderne glasparti, mens der ind mod haven er et mere naturligt indtryk med en bølget facade af ler.Arkitekterne bag er New York-baserede Pei Cobb Freed &amp; Partners, der også står bag Louvres ikoniske glaspyramide.Ifølge Marie Therese Collet er firmaet altså vant til at bygge nyt op ad noget gammelt. Hotel Nimb er også en del af ' Hjørnet' og bliver udvidet med 21 nye værelser. Denne tilbygning bliver i samme stil som det oprindelige Nimb, hvor hvert enkelt værelse får sit eget individuelle præg.Foruden de 16 nye madstader i stueetagen åbner Illums Bolighus og Espresso House. Desuden åbner den tyske fastfoodkæde Vapiano sin første restaurant i Danmark. Sticks'n'Sushi får lokaler på toppen med udsigt til Himmeltårnet, Axel Towers og Rådhustårnet.For alle københavnereIfølge projektchef Marie Therese Collet henvender Tivoli Food Hall sig til »alle københavnere« og vil gerne ramme nogle af de gæster, der allerede er i haven. Så gæsterne både kan få noget at spise før Fredagsrock og efter en koncert i Koncertsalen.»Og så har vi et stort ønske om, at Tivoli skal blive en helårsvirksomhed«, siger Marie Therese Collet.Der er ifølge hende mad til københavnere i alle aldre.På en solskinsdag i slutningen af september kan man sagtens stå på tagterrassen uden jakke på. Der er ikke langt ned til Vesterbrogades middagstrafik, men der er overraskende stille. Og selv om der foreløbig er en stor gruppe arbejdende mænd med sikkerhedshjelme og tomme lokaler inde bag glaspartiet, begynder det at ligne en færdig bygning.Men når det hele nu først åbner i november, kan gæsterne så komme til at sidde udenfor og bruge terrassen? Ja, mon ikke der bliver sat nogle terrassevarmere op, lyder svaret fra Marie Therese Collet.tine.kirkensgaard@pol.dk 
I Tivolis nye Food Hall skal der serveres alt fra italiensk inspireret fastfood til sushi med udsigt til Axel Towers og Hovedbanegården.
Forleden var jeg til smørseminar oppe i toppen af den gamle DLG silo i Nordhavnen, som i dag rummer den fancy restaurant Silo. Kulminationen på en eftermiddag i smørrets tegn var, at vi skulle igennem en blindsmagning af 20 forskellige slags smør - en på én gang fascinerende og skræmmende tanke.Men før vi nåede så langt, gav madhistorikeren Asmus Gamdrup os en historisk gennemgang af dansk smørs storhedstid, som lå i perioden 1900-1930.Efter at det første andelsmejeri blev indviet i 1882, gik antallet af mejerier amok, således at der var 1.000 mejerier i 1900, mens det hele kulminerede med 1.800 mejerier i 1930.Og det var smørret, som var den helt store cash cow, produktionen var over det dobbelte af i dag og 2/ 3 af den gik til eksport, primært til Storbritannien.Skabelsen af Lurpakmærket i 1901 var essentiel for eksporten, eftersom det var let genkendeligt og borgede for ensartet kvalitet, forklarede Gamdrup.Pludselig kom jeg i tanke besøgene hos min farmor og farfar i Risskov, da jeg var barn: Hver gang der kom en pakke smør på bordet, hed sig, at det var min farfars far - altså min oldefar - som havde opfundet Lurpak. Senere gik det op for mig, at dette nok var lidt af en overdrivelse, selv om der ikke er nogen tvivl om, at min oldefar som direktør for Østjysk Smøreksport har haft sin aktie i smørrets guldalder og helt sikkert har skibet mange tons Lurpak over Nordsøen.Faktisk tror jeg slet ikke, at jeg ville have været til, hvis det ikke var for smørret, eftersom min morfar i 1930erne som ung mejerist flyttede fra Darum til Ordrupvej for at åbne eget ismejeri og stiftede familie her. Det var dengang, smørret stadig kom i dritler og krævede håndtering af en uddannet mejerist.Sådan er det ikke ligefrem længere i dag, hvor stort set al overskudsfløde i Danmark bliver kørt til Holstebro, hvor det ryger usyrnet gennem Arlas store smørkanon og bliver til smør på et par minutter. Først bagefter bliver det tilsat syre og i øvrigt kørt igennem vakuum for at tvinge alle lufthuller ud af smørret og gøre det helt homogent. Det burde Arla lade være med, stod det klart ved smørsmagningen.Den viste klart, at gammeldags kærnet smør, hvor fløden først syrnes, smager bedre end det industrielle »kanonsmør«.Ikke mindst var det tydeligt, at det smør, som ikke fik en tur gennem vakuummaskinen og derfor stadig havde lommer af luft og vand, smagte klart mere interessant.Heldigvis er der i dag flere mejerier - både små og store - som laver godt gammeldags kærnet smør. Bedst i min mund var Aabybro Mejeris smør skarpt forfulgt af Thises smør med Læsø Sydesalt, som er det smør, jeg bruger i det daglige derhjemme, og Arla Unika med Læsø Sydesalt.Aabybro Mejeri »Gammeldags kærnet« fås på en række af landets bedste restauranter, samt indimellem også hos Omegn i Torvehallerne.Thise smør med Læsø Sydesalt fås i COOP »Smag forskellen«. Arla Unika fås bl. a. i Torvehallerne.Vi spiste os gennem 20 slags smør.
UDE.
Væk med tex-mexKælderrestauranten Barburrito var et af de første steder i København, der serverede autentiske tacos med bløde, tørristede majstortillaer. De åbnede i 2013 med ambitionen om at bringe ægte mexicansk gademad til Danmark. Ikke den amerikaniserede, cheddartunge texmex.Selv om Politikens anmelder, som spiste der tilbage i 2014, stødte på nogle svipsere, heriblandt ikkehjemmelavede brød, var regningen så lille, at han alligevel måtte udråbe deres tacos til byens bedste mad til prisen.Barburrito. Skindergade 36, Kbh. K.Yucatán i en VolkswagenFra en luge i siden på Yuca Tacos lyseblå folkevognsrugbrød kan man få traditionelle tacos fra den mexicanske Yucatánregion.For eksempel cochinita pibil, langtidsbraiseret pattegris serveret med den oldgamle mayanske dip sikil pak, der er lavet af blandt andet tomat og græskarkerner.Yuca Taco ruller rundt i de københavnske gader fra maj til oktober, ofte omkring Mikkeller &amp; Friends på Stefansgade og ved Torvehallerne. Du kan altid tjekke deres hjemmeside for de præcise beliggenheder.Yuca Taco. Skiftende adresser.Københavns tacodronningMan kommer ikke uden om Rosio Sanchez i en københavnsk tacoguide. Den mexicansk-amerikanske kok, der tidligere arbejdede som dessertkok på Noma, åbnede sit første taqueria, Hija de Sanchez, i Torvehallerne i 2015. Derefter skulle der ikke gå længe, inden hendes hjemmelavede tacos fik international anerkendelse, for eksempel fra New York Times, Vogue og World's 50 Best Restaurants.Sidste år slog hun dørene op til endnu en tacobiks i Kødbyen. Da Politikens madanmelder Joakim Grundahl var her forbi, kastede han fem hjerter efter de mexicanske specialiteter og konkluderede: »Det er gadekøkken på højt niveau«. Hija de Sanchez. Frederiksborggade 21, Kbh. K, og Slagterboderne 8, Kbh. V.Blå tacos i BlågårdsgadeHos Blue Taco i Blågårdsgade kan man, meget passende, få blå tacos. Farven kommer fra nogle særlige blå majs, som desuden er økologiske og skulle være en af de sundeste majssorter, der findes.Fyldet fås i mange forskellige varianter - både vegetarisk og med kød - og det hele er glutenfrit.Blue Taco. Blågårdsgade 1, Kbh. N.Ekstra chili til de modigeMexicanske Mario Cruz laver hjemmelavede tacos i en lille, ombygget campingvogn parkeret på Papirøen. Du vælger mellem forskellige typer fyld, for eksempel kylling, langtidsstegt gris eller grøntsager. Derefter tilføjes tomatsalaten pico de gallo, en salsa verde og skiver af avocado. Er du modig (eller bare dumdristig), kan du øse ekstra chilisovs på.Tacos Chucho. Trangravsvej 14, Kbh. K.TacofestMed udsigt til Christiansborg Slot kan man på Condesa få sig et sandt tacofestmåltid.Det koster 260 kroner og skal bestilles af mindst to personer, men så er der også nakke fra fritgående svin, dampet torsk og ovnstegt kylling, ligeledes fritgående, og masser af tortillas, salsa og guacamole. Man kan også få andre latinamerikanske retter på restauranten.Condesa. Ved Stranden 18, Kbh. K.Torsk friteret i øldejOgså Cofoco-restauranten Llama (udtales ' yama') serverer blandt mange andre retter fra Syd-og Mellemamerika rigtige tacos. For eksempel torsk friteret i øldej eller avocadotaco med sesam, frisk ost og traditionel mole verde med blandt andet græskarkerner og grøn chili.Llama. Lille Kongensgade 14, Kbh. K.sebastian.f.wittrock@pol.dk 
Frisk lime, koriander og langtidsbraisseret pattegris. Her er syv bud på byens bedste taquerias.
Autodidakt med et touch af Karen Blixen og rock'n'roll 
Vi burde forære hinanden flere blomster og uden anledning forkæle os selv med en buket. 
Saltimporten Canteen: Byens bedste lunchSaltimporten er, efter min mening, byens bedste frokoststed. Trods beliggenheden ude på molen i Malmøs industrihavn finder 200-300 mennesker herud til frokost dagligt. Man sidder bænket ved langborde i et lækkert lyst og højloftet lokale. Konceptet er meget enkelt: Saltimporten har kun åben til frokost, og der kan ikke bestilles bord. På menuen er kun dagens ret til 95 kr. og en vegetarret, som er også er relativt enkel, men altid rigtig god. Kvaliteten skyldes kokkene og indehaverne Ola Rudin og Sebastian Persson, som før drev Trio (i de lokaler, hvor Volmers ligger nu), der i sin tid var Malmös absolut bedste restaurant. Vi fik boghvede, rørt cremet med yoghurt og agurk, toppet med råmarineret laks, friséesalat og sprøde korn med glimrende brød på siden. Dagens vegetarret var fuldt ud ligeså lækker: En puré på kålrabi og linser dækket med et lag af ragout på oliven og løg, og toppet med tynde rå skiver af kålrabi og hasselnødde-crumble. Den fremragende kaffe fra det lokale Solde risteri kostede 15 kr. Her kunne jeg godt spise frokost hver dag! Hullkajen, Grimsbygatan 24, Malmø Saltimportencanteen.comHedvigsdal Vedung &amp; Vin, Malmø Saluhall: Nordisk designerpizzaMalmøs nye Saluhall er et godt bud på en hurtig frokost, ikke mindst om lørdagen, hvor stort set alle restauranterne holder lukket. Stedet, som åbnede sidste år og minder en del om Torvehallerne i en mindre version, har faktisk flere frokosttilbud (med gode muligheder for at sidde civiliseret modsat Torvehallerne hjemme) end ferskvareoutlets.Salater, fisk, bøf, burgers og nuddelsupper - you name it! Vi valgte Hedvigsdal Vedung &amp; Vin: Vedung betyder trækulsfyret ovn, og heri bager man nordiske pizzaer på en glimrende dej iblandet fuldkorns-ølandshvede og surdej.Der var tre tilbud, da vi var forbi, vi tog Hedvigsdal pizzaen med creme fraiche, mozzarella fra det lille italienske mejeri, La Treccia i Rødovre, brunet smør, kapers, porrer og timian - og så tilkøbte vi coppa (lufttørret svinenakke) fra Marsvinsholm ved Ystad. En fremragende og ganske utraditionel pizza. Dagens lunch pizza viste sig at være endnu mere ukonventionel med rødbedepesto, ricotta salata (tør, salt ricotta ost) og rapsfrø.Gibraltargatan 6, Malmø. Malmosaluhall. se.Rebell: KvartérshyggeVelkommen hjem! lyder det på hjemmesiden for denne beskedne, men hyggelige kvartérsrestaurant, ikke langt Trianglen station. Her finder man det klassiske svenske frokost setup, hvor man selv forsyner sig med vand, brød, salater og kaffe fra små stationer, mens man venter på at få serveret dagens retter, hvoraf der var fire den dag, vi var forbi.Jeg fik en hakkedreng, godt gennemstegt, men alligevel velsmagende, med pommes frites, Café de Paris-smør og salat (110 kr.) Min ledsager valgte en såkaldt risoni, en slags risotto lavet på små pastakorn rørt med västerbotten ost og majs og toppet med ristede kantareller og syltede løg (100 kr.) Bagefter kunne vi selv hente småkager og kaffe fra disken.Friisgatan 8, Malmø. Restaurangrebell. se

01 Musik Gamle rockereI 1982 opstod rockgruppen Swans i New York. De lagde ud med en voldsom og støjende lyd, inden de blev mere tilgængelige. Siden gik de hver til sit i 1997, og i 2010 fandt de atter sammen og spiller i bedste velgående. I juni 2016 udgav de albummet »The Glowing Man«, og nu kommer de en tur forbi København. Swans' musik beskrives som hypnotisk rockmusik, og der er fuld knald på guitarerne på scenen. Billetter kan købes via billetto.dk og koster 200 kr.Swans Den Grå Hal, Mælkevejen 63, Kbh K Lørdag kl. 19.02 Event Mad på markedKødbyens Mad &amp; Marked brager snart ind i den københavnske bevisthed, når de igen indtager Vesterbro med deres charmerende midlertidige, hvide telte og bænke i hobetal. Her, midt på Flæsketorvet, får vi atter en uforudsigelig og rodet oplevelse i den bedst tænkelige forstand, hvor hyggen og den gode smagsoplevelse står i centrum. Men inden vi kommer så langt, så tyvstarter de faktisk. Og det med en gæsteoptræden på Nørrebro, hvor markedet har forpremiere på årets mad-nyheder.Det hele foregår på Den Røde Plads på Nørrebro -og der er selvfølgelig gratis adgang, som der plejer. Vejrudsigten siger INGEN regn og omkring 8 grader.Kødbyens Mad &amp; Marked tyvstarter Den Røde Plads, Nørrebrogade 210 Lørdag kl. kl. 11-20.03 Gamle dage Helt i fiskI gamle dage stod »fiskekonerne« langs Gammel Strand og solgte friskfangede fisk til kunderne. Den tid er ovre. Og dog. For nu genoplives den med et old school Fisketorv.Kystfiskere fra hele Danmark mødes foran Torvehallerne fra kl. 10.30 til 15.00, og så er alt som i gamle dage -der bliver solgt masser af friskfanget fisk. For børnene er der også sjove ting i nettet: Tag på snorkel-tur med tidligere TV-vært fra »Nørd«. Fang fisk med hænderne eller rør rigtige fisk, når Den Blå Planets skoletjeneste møder op.Fisketorv Torvehallerne, Frederiksborggade 21, København K Lørdag kl. 10.30-15.04 Udstilling Kunst med fart påCopenhagen Contemporary på Papirøen er klar med den amerikanske kunstner Sara Szes installation, Timekeeper. Værket er en totalinstallation bestående af skærme, billeder og flimrende objekter. Værket afspejler de uendelige informationsstrømme, som de fleste mennesker i dag bombarderes med i dagligdagen.Sarah Sze er kendt for at udfordre skulpturer, og gøre dem mere flydende. Udstillingen kan opleves til 3.september 2017.Sarah Sze Trangravsvej 10-12, København K I dag fra kl. 11.05 Lopper Gammelt nytSøndag kan du købe massevis af sager, når det hyggelige Ravnsborggade-kvarter fyldes med lopper. Der bliver rig mulighed for at pifte hjemmet op med fede retro-sager, møbler og kunst og tøj. Loppestandene byder på både antikviteter, tøj fra lokale designere og ting fra københavnske kunstnere. Der er boder på både Ravnsborggade, Sankt Hans Gade, Ryesgade og Ravnsborg Tværgade.Loppemarked Ravnsborggade, København N Søndag kl. 10-16.

Katrine Foged Thomsen uddeler hver onsdag kage-kritik til deltagerne i DR-programmet ' Den store bagedyst' for øjnene af en million seere.Men tv-dommeren har også selv prøvet at få et par borgerlige ord med på vejen.Både Fødevarekontrollen og kunderne er flere gange kommet med kritik af hendes kage-imperium, Grannys House, der består af fem filialer, som hun driver med sin mand, Rasmus Søndergaard.Her tager parret blandt andet 85 kroner for en kop te med et stykke lagkage. Men det er ikke alle, der kan lide lugten i konditorierne. Det viser blandt andet dokumenter fra Fødevarekontrollen, som Ekstra Bladet har fået aktindsigt i.Alene hoved-filialen i Søborg har tre gange siden sidste sommer fået kritiske bemærkninger fra Fødevarekontrollen vedrørende rengøringen.Sanktioner mod GrannysOg alene i år er Fødevarekontrollen to gange skredet ind med deciderede sanktioner mod Grannys-konditorier, hvor der var så beskidt, at det var brud på fødevareloven.Værst stod det til i begyndelsen af året i filialen i delikatesse-markedet Torvehallerne i København, hvor fødevare-kontrollørerne tidligere har vejledt Katrine eller hendes medarbejdere om at gøre bedre rent.Ved den uanmeldte kontrol i januar var loftsbjælkerne, ledningerne, lamperne, opvaskemaskinen og gulvet så snavset, at Grannys nu fik en såkaldt indskærpelse; en formel ordre om at gøre rent.' Under inventaret er der ansamlinger af snavs og madrester', skriver eksempelvis kontrolløren.Ekstra Bladet har fået aktindsigt i Fødevarekontrollens billeder fra tilsynet. De viser, at interiøret var meget fedtet og støvet, inden der blev gjort rent, men da Ekstra Bladets udsendte forleden tog Maddetektiv-kitlen på og foretog et hygiejnetjek fra kundeområdet, var skidtet tilbage.En hvid bomuldshandske blev således meget beskidt efter at have strøget over overfladerne på stedet, og der var atter ansamlinger af snavs og madrester under inventaret.Katrine Foged Thomsen, som gerne lader sig interviewe om hyggelige emner, ønsker ikke at udtale sig om hygiejnen, men Rasmus Søndergaard bedyrer over for til Ekstra Bladet, at der ikke har været nævneværdige problemer - højst har der været tale om bagateller.Ingen elitesmileySpecifikt om filialen i Torvehallerne siger han: - Jeg kan slet ikke genkende billedet af, at der skulle have været problemer. Jeg tror endda, at vi har en elitesmiley i vores butik i Torvehallerne.Men det har filialen ikke, fastslår Charlotte Kølln, sektionsleder i Fødevarestyrelsen: - Der var så beskidt, at der ikke var tale om en bagatel, siger hun.Faktisk er der ikke én af Grannys-filialerne, som har opnået en elitesmiley-udmærkelse for fire fejlfri kontrolbesøg i træk.Det har ellers 53 procent af landets konditorer og bagere.Virksomheden har haft nogle problemer med rengøringen, konkluderer Charlotte Kølln.Rasmus Søndergaard understreger, at Grannys i hvert eneste tilfælde har rettet sig efter Fødevarestyrelsens kritik.Charlotte Kølln anerkender at Grannys har været samarbejdsvillig og haft viljen til at leve op til reglerne, men i flere tilfælde er det først sket efter flere løftede pegefingre.Tre gange skidt- Der var for tredje gang i træk ikke rent nok, men virksomheden oplyste, at der ville blive gjort rent samme dag, siger Charlotte Kølln eksempelvis om et kontrolbesøg i hoved-filialen i Søborg i slutningen af juni.Netop hygiejnen i denne fi-lial har længe været omdiskuteret.På nettet er der talrige kunder, der skriver, at de synes, der er snusket - og Fødevarestyrelsen har ifølge aktindsigten modtaget en en forbrugerklage fra en venindeflok, som skriver, de synes, at der ' altid er beskidt i krogene'.- Hvis ikke alt har været i orden, så er det bragt i orden, lover Rasmus Søndergaard.Om de tre tilfælde, hvor de to filialer i Søborg og filialen Københavns Torvehaller, har fået sanktioner for brud på fødevareloven, siger medejeren: - Det er et hak i tuden for os. Her lægger vi os fladt ned. Det skyldtes et rengøringsselskab, som ikke levede op til vores krav. Vi erkender, at det ikke var i orden, men det er det nu.Vrede kunder: Dyrt, beskidt og uvenlig betjeningDer er beskidt. Kage, mad og kaffe er for dyrt - og kvaliteten tarvelig. De unge medarbejdere er ikke venlige. Betjeningen er langsom.Når kunderne på nettet leger dommere over Katrine Foged Thomsen, mener mange, at hun på grund af ovennævnte grunde ville tabe en bagekonkurrence, hvis den handlede om at gøre folk glade.863 Grannys-kunder har ytret sig på Trustpilot, Tripadvisor, Google, Yelp og Facebook. Af dem er 98 svarende til knap 12 procent direkte vrede eller skuffede.- Grannys er som en familie: Katrine og jeg og medarbejderne en del af de nærmiljøer, hvor vi har konditorier, så vi står hver dag til ansvar for kunderne, så vi tager det hamrende alvorligt, hver gang nogen er utilfredse.- Vi tolererer det ikke. Alle skal være tilfredse, og det er næsten alle, siger Rasmus Søndergaard.' Hjemmelavede' pandekager - fra fabrik' Hos Grannys House er alt hjemmelavet. Hos Grannys House laver vi al vores mad helt fra bunden. Rene råvarer er ikke dyrere end dem, du kan købe forproduceret.' Sådan lyder løfterne på Grannys House' hjemmeside, men på brokke-gabestokken Trustpilot skriver en kunde efter sit besøg: ' Pandekagerne var købt og tøet op, det giver bare ikke noget mening i forhold til Granny's koncept.' Ekstra Bladet har spurgt Rasmus Søndergaard, om kunden har ret.- Ja, det er korrekt, at vi har nogle amerikanske pandekager fra en leverandør.Det kan være, vi skal justere teksten, men vi laver altså heller ikke osten selv, og jeg tror ikke nødvendigvis, folk forventer, at de pandekager er hjemmelavede.kloster@eb.dk .Katrine Foged Thomsen, som gerne lader sig interviewe om hyggelige emner, ønsker ikke at udtale sig om hygiejnen Der var så beskidt, at der ikke var tale om en bagatel Det er et hak i tuden for os. Her lægger vi os fladt ned.Det skyldtes et rengøringsselskab, som ikke levede op til vores krav.
KONDITORIET: Tv-dommer Katrine Foged Thomsens kage-imperium får kritik fra både kunder og Fødevarekontrollen.
Morkler er forårets svampeluksus, og de har højsæson for tiden.I velsmag er morkler på højde med efterårets fine rørhatte.Ligesom rørhatte dyrkes morkler ikke, de skal findes i naturen, men de er sjældne.Morkler ligner generelt en mellemting mellem et udtørret råddent æble fundet året efter under en busk, en lille brunlig hjerne og et eksotisk skrumpehoved, der sidder på en tyk (kort eller lang) lys og hul stok.En morkelsort, »Spiselig morkel«, ligner en naturbadesvamp i hovedets form og på den lyse gullige farve, og er angiveligt den bedste morkel, man kan finde.Andre morkler er brunlige og aflangt kegleformede i hovederne (se foto), det er »Kegle-morkler«. De er også meget højt skattede og det er den sort, man oftest ser i butikker.Jeg har én enkelt gang fundet en morkelart i Danmark. Men dem, jeg fandt, var »Spiselig stenmorkel« og de er trods navnet giftige.Spiselig stenmorkel ligner en lidt buttet, uregelmæssig, rynket og hulfri udgave af Kegle-morkler.Jeg køber friske Kegle-morkler hos gode grønthandlere (f. eks.i Torvehallerne). De er ikke fra Danmark, men fra skiftende lande, bl. a. Bulgarien og Tyrkiet.Tørrede morkler sælges i delikatesseforretninger og sommetider i supermarkeder. De smager ikke som friske morkler, men de er vældig fine som smagsunderstøtter/ bund i mad med friske morkler.Som (næsten) alle andre svampe har morkler det umådelig godt i selskab med fløde, smør og lidt vin.Fakta: NÆSTE UGEEn forårsfrisk grøntsagssuppe og skindstegt torsk med sauce tartare og grove kartoffelfritter.

01 Scene Kendte danskere skaber musical på 24 timerPå bare ét døgn skal en række kendte skuespillere - i samarbejde med instruktører, musikere og dramatikere - skabe en spritny musical helt fra bunden. Alle arbejder gratis, og alt overskudfra forestillingen går til Børnecancerfonden. Forestillingen kan kun opleves denne ene aften.På scenen kan man bl. a. opleve Vicky Berlin, Lars Bom og Farshad Kholghi. I instruktørstolen sidder Per Pallesen. Alt skal skabes fra bunden på 24 timer: Musikken skal komponeres, manuskriptet skal udvikles, og kostumer skal syes og meget andet.I aftes kl. 20.00 mødtes hele holdet, der så har arbejdet hele natten. Her til morgen er skuespillere og instruktører mødt ind, og i aften kl. 20 går tæppet på Bremen Teater. Forestillingen kommer til at byde på fire nye musicals, der alle varer 20 minutter.Billetter koster fra 165 kr. på 24timermusicals.dk.24 Timers Musicals Bremen Teater, Nyropsgade 39-41 I aften kl. 20.02 Film Til julebal i nisseland med ungerneEr man nostalgisk, kan man tage børnene med i biffen og se den gamle Far til fire-film »Far til fire i byen« fra 1956 med Karl Stegger i rollen som far. I filmen skal Lille Per starte i skole i 1. klasse, hvilket han bestemt ikke er tilfreds med. Det er også i denne film, at Lille Per drømmer, han er til julebal i nisseland. En klassiker, som ikke kan undgå at tænde op under julestemningen.Billetter koster 80 kr.Far til fire i byen Cinemateket, Gothersgade 55 Onsdag kl. 16.30.03 Foredrag Hvor stor er blåhvalens penis egentlig?I aften kan man blive indført i havdyrenes sexliv til foredraget »Wet Light District« på Den Blå Planet. Her vil foredragsholder Daniel Flendt Dreesen give et indblik i parringsadfærden hos en lang række forskellige dyr. Man kommer både forbi berøringsangste koraller, hermafroditiske fladorme og verdens længste penis. Til foredraget kan man forvente videoklip med både dyrekønsdele og dyresex. Det er gratis at deltage, når entréen er betalt.Wet Light District Den Blå Planet I aften kl. 19.04 Scene Masser af komik på scenen i det gamle Rialto TeatretTrænger du til et godt grin midt i december, så smut en tur forbi det gamle Rialto Teatret. Med komikeren Geo i front er der torsdag aften fuld knald på komikken på The Old Irish Pub på Frederiksberg. Her kan man opleve tre komikere på scenen. Af sjove mænd kan man udover Geo opleve Dan Andersen og Jacob Svendsen. Det koster 130 kr. at komme ind, og man kan finde billetter på oldirishpub.dk Stand-up Smallegade 2b, 2000 Frederiksberg Torsdag kl. 20.05 Musik Kom til julekoncert med masser af jazz og cha cha chaNyd en solid omgang julejazz på Bartof Station. Her sørger Big Apple Big Band for musikken, og Christina Boelskifte og Birger Sulsbrück synger.Efter jazzen kan man danse til masser af cha cha cha. Billetter til 100 kr. på billetto.dk Julekoncert Bartof Station, Solbjergvej 3, Frb.I aften kl. 20.06 Drikke Smag på dansk kirsebærvin i TorvehallerneMangler der kirsebærvin til julens fester, har du mulighed for at smage på varianten fra Frederiksdal, der produceres på Frederiksdal Gods på Lolland. Vinskaberne gæster Omegn i Torvehallerne, og man kan smage på forskellige vine.Kirsebærvinsmagning Omegn -Torvehallerne Tirsdag kl. 13-17.

BYDEL Over to mia. kroner bringes i spil, når Aalborgs ikoniske spritfabrik fra 1931 i de kommende år omdannes til en ny bydel med kunst, kultur og gastronomi som de bærende elementer.Omdrejningspunktet bliver verdens største kunstværk i glas; " Cloud City" af argentinske Tomás Saranceno, som idémanden Martin Ole Nielsen allerede har rejst 100 mio. kroner til at realisere.Sammen med kunstværket etableres et 3.800 kvadratmeter stort kunstcenter, som indrettes i fabrikkens gamle værkstedsbygning og kedelhal. Med en bevilling på 80 mio. kroner fra Realdania igangsættes dette delprojekt nu, og der udskrives en arkitektkonkurrence for kunstcenteret og området omkring.Ikonisk og enestående" Spritten", som området hedder i folkemunde, er udpeget som et af de 25 vigtigste industriminder i Danmark og er det største sammenhængende fredede industrianlæg i landet.Foruden kunstværket Cloud City og det tilhørende kunstcenter omfatter planerne et mikrodestilleri, en torvehal, et hotel, et chokolade-oplevelsescenter, designbutikker, boliger, restauranter, underjordisk parkering og - måske - et nyt Aalborg Teater.- Spritten er et rigtig fint eksempel på, hvordan vi gennem en ny anvendelse af tomme industribygninger kan skabe liv, som kan blive en stærk driver for udviklingen i området. Spritten er et ikonisk og enestående stykke industrikultur, som nu med renoveringen og det unikke kunstværk får et nyt liv som kulturelt samlingspunkt for Aalborg. Den sjæl og identitet, som gamle industribygninger indeholder, kan man ikke genskabe, hvis man bygger nyt, siger adm.direktør i Realdania, Jesper Nygård.Det kunstcenter, som arkitekter nu får mulighed for at komme med bud på, skal indeholde 2.800 kvadratmeter til udstillinger samt 1.000 kvadratmeter til publikumsfaciliteter, café, overnatning til kunstnere, kunstmagasin, kontorer og personalerum.Læs mere på Licitationen.dk: Cloud City - en umulig idé bliver snart til virkelighed Tømrer og tøjhandler bygger Aalborgs nye kendetegn - portræt af Martin Ole Nielsen.
Bevilling på 80 mio. kroner skyder gang i arkitektkonkurrence om nyt kunstcenter på den fredede industrigrund.
Tandlægehumor' Everybody Hurts' af R. E. M.Ventemusikken, når man er i telefonen til tandlægen Glad Tand på Frederiksberg.Fandens sadister.FænomenVand i syltetøjsglas Populær accessory blandt københavnske yogadyrkere - »hipstere VIL bare ikke indtage væske på samme måde som os andre«, sagde yoga-Liste-kollega.ProduktnytFlødeboller med hampefrø Set på Shell-tanken. Fjollet nynordisk sundhedstankegods kan nu fås der, hvor du køber motorolie.Potentiel handlingAt løbe fra regningen på restaurant En god idé, lige indtil man kommer i tanke om, at man skal have sin cykel med, og den er låst fast med kategori 4-motorcykellås til en pølsevogn, og man også skal huske at tænde sin Hövding cykelhjelm.Politiefterlyst bilAt eje en hvid Hyundai i30 Så købte du sådan en, fordi ' den er da lige så god som en Golf', og nu stirrer alle naboerne på dig, mens de genner deres børn ind bag hækken.Tanke Angsten for at blive 50 år »Tænk at vi snart bliver 50. Det har vi jo ALDRIG været før!«, snøvlede Listeven CC, efter at vi havde drukket tre flasker dyr Riesling fra Torvehallerne.I det mindste har vi penge.Desperation At tage til Copenhell Hvorefter vi midaldrende kontorhelte finder en eller anden gammel sort Metallica-T-shirt frem fra konens malertøj-bunke og går til metalkoncert for at få et sidste skud af frydefuld weltschmerz.Foran scenen til metal-koncerterMosh pit Så hopper man i et øjeblik af overmod ind i moshpitten foran Slayer, hvorefter man bliver trampet til døde af en flok overvægtige it-udviklere fra IBM Allerød.lars. dahlager@pol.dk LARS DAHLAGER.

Der skal mange ingredienser til at lave rigtig asiatisk mad. Men det lønner sig, og de fleste rester kan gemmes.Hele tørrede krydderier holder sig mindst et år i lukkede glas, der står mørkt og svalt. Citrongræs og friske limeblade kan dybfryses.Galangarod, gurkemejerod og ingefær kan holde sig tre-fire uger i køleskab, hvis de holdes tørre, dvs. ligger løst uden plastic.Flaskesagerne - soja, teriyakisauce, sesamolie og riseddike - holder op til et år i køleskab.Østerssauce dog ikke mere end godt 3 måneder (også på køl).Det kan varmt anbefales at købe alle flaskesagerne hos en asiatisk specialbutik. De originale produkter smager så meget bedre end supermarkedernes fra Blue Dragon, Santa Maria osv.Visse Coop-butikker forhandler asiatiske specialiteter af mærket Waitrose, det er lidt bedre produkter, men absolut ikke den ægte vare. Krydderier fås også bedst hos asiatiske købmænd.Bok-choi, bok-choy eller pak-choi (samme sag) er en lille kålsort, i slægt med kinakål. Fås sommetider i supermarkeder eller i Torvehallerne (udendørs) og altid hos asiatiske købmænd.Ris kogt med kokos til 4 personer: Kom 4 dl grødris el. sushiris i en sigte, skyl dem, til vandet, der løber af, er klart. Bank vand af risene, kom dem i en gryde, tilsæt 4 dl kokosmælk, 5 dl vand og ½ tsk. havsalt. Læg låg på, bring risene i kog, skru ned og kog sagte, til væden er opsuget. Vip gryden for at være helt sikker. Tag gryden af blusset og lad risene trække i min. 15-20 minutter.Fakta: NÆSTE UGEEn frisk og aromatisk salat af rå unge artiskokker og penne arrabbiata en spicy og skøn pastaklassiker, samt tiramisu med hjemmelavede savoiardi.

»Jeg sidder i Torvehallerne med en ven fredag aften. En lille pige på seks-otte år vinker og peger. Jeg smiler og vinker igen. Da moderen opdager hvad hendes datter har gang i, tager hun straks fat i sin datter og vender hende rundt, så hun ikke længere kan kigge på mig. Så hun ikke længere får stillet sin nysgerrighed. Så hun får indtrykket af, at verden er sort hvid.« Sådan skrev Kristian Hegaard på sin blog i sidste uge, hvor han opfordrer forældre til at lade børn være nysgerrige og stille spørgsmål omkring handicappede.DET ER OKAY AT SPØRGERikke Heidmann Min søn på syv år sidder i kørestol og har ingen mimik. Der er rigtig mange, som glor på ham og peger. Han bliver vildt ked af det, når han oplever, at folk hiver deres børn væk eller vender ryggen til. Så jeg vil opfordre alle til at huske, at der er følelser involveret, og det er okay at spørge.VÆR ÆRLIGE OG ÅBNEJette Sørensen Da min datter, der er døv, var cirka et år, oplevede jeg følgende i et supermarked: Min datter havde høreapparat og havde det i en hæklet pose, hun havde om halsen, og man kunne se ledningerne op til øret. Hun sad i indkøbsvognen, og vi stod på den ene side af køledisken.På den anden side stod en mor med et barn på cirka ni år og spurgte sin mor, hvad det var, min datter havde i ørerne og på maven. Moderen siger: ' Det forklarer jeg, når vi kommer hjem'. Så kører jeg indkøbsvognen over til dem og forklarer barnet, at min datter er døv, og høreapparatet hjælper hende.Barnet blev glad og moderen meget, meget flov. Husk at være ærlige og åbne over for jeres børn.USYNLIGE GRÆNSERBibi Wagner Da min datter var to år, sagde hun altid ' brum-brum', når hun så nogen i kørestol. De mindede hende om hendes Peter Plys-gåvogn. Engang stod hun endda og klappede en dames kørestol, imens hun storsmilede. Det var fedt og mindede mig om, at børn ikke er hæmmet af usynlige grænser og fejletiketter.

NY MEXICANSK RESTAURANT 
Kort om. 
I en tid, hvor ægte caviar er for dyr til at spise sig mæt i, er det en trøst, at man kan købe stenbiderrogn til mere overkommelige priser. 
Nu er det sæson for stenbiderrogn, og det er en god anledning til at gå på opdagelse i de vinmæssige muligheder fra tysk riesling over champagne til spansk albarino, som du her får fire gode bud på. 
Malmø flyttede tæt på København, da Øresundsbroen åbnede, og vi fejrede vores øresundsidentitet og alle de søde svenskere, der indtog den danske hovedstad. Desværre er Malmø det seneste  år flyttet længere væk i takt med, at vi igen skal vise pas, skifte tog i Kastrup Lufthavn og endda indregne ventetid på rejsen. 
Paskontrollen til trods er Malmø kun en time væk fra København og nem at finde rundt i. 
TorvehallerneSiden slutningen af 1800-tallet har der ligget et grønttorv på det, der i dag hedder Israels Plads. Det lukkede imidlertid i 1958, og først i 2011 kom der igen et madmarked til den centrale københavnske plads. Torvehallerne kalder sig selv »Københavns spisekammer«, og der er da også mad i overflod i de nybyggede haller. Med mere end 60 stader kan man både finde råvarer til at tage med hjem til køkkenet og gademad, man kan spise på stedet.Frederiksborggade 21, Kbh. K.WWW torvehallernekbh.dk.Copenhagen Street FoodDa Copenhagen Street Food på Papirøen åbnede i 2014, havde ingen hørt om den gamle lagerbygning lige over for Nyhavn, der engang indeholdt alle dagbladenes papir, men det kom de til. I dag er stedet blevet en attraktion for både københavnere og turister, der valfarter til Papirøen for at stille sulten ved en af de mere end 30 madvogne. Særligt når solen skinner, og folk kan sidde ved kajen og nyde deres mad og en drink, er det tæt på umuligt at finde en plads. Når kalenderen siger 2018, er det imidlertid slut med gademad på Papirøen. Lejekontrakten udløber, og der skal i stedet bygges et stort vandkulturhus på grunden.Trangravsvej 14, Kbh. K.WWW copenhagenstreetfood.dk.Kødbyens Mad &amp; MarkedKødbyen er på relativt få år gået fra at være et industriområde for fødevarefirmaer til at være et boblende byrum med barer, restauranter og kulturelle aktiviteter.Det bliver især tydeligt om sommeren, når Kødbyens Mad &amp; Marked indtager det centralt beliggende Flæsketorv.Hver weekend ruller en karavane af madvogne ind på pladsen, hvor man desuden kan få sig et slag petanque og ofte også høre livemusik.Derudover arrangerer markedet en række temadage, og hver onsdag slår de et mindre popup-marked op under Bispeengbuen. På specialbyggede ladcykler kører de også ud til seks forskellige steder i København for at sælge friske og lokale råvarer.Flæsketorvet 1, Kbh. V.WWW koedbyensmadogmarked.dk.WestMarketI det tidligere Toves Galleri, arkaden mellem Vesterbrogade og Matthæusgade, ligger WestMarket. I begyndelsen af 2017 slog de dørene op for et stort madmarked, der har åbent alle ugens dage året rundt, og som huser et stort udvalg stader.Her kan man både spise ' rigtig' restaurantmad, hurtig takeaway og købe friske råvarer med hjem. De har også en gård, hvis man vil nyde sin mad under åben himmel.Vesterbrogade 97, Kbh. V.WWW westmarket.dk.Rebel FoodRebel Food er et mobilt madmarked. Et netværk af forskellige food trucks, ladcykler og pavilloner, der sammen afholder street food-arrangementer rundt omkring i byen og byder på bl. a. peruviansk gademad, portugisiske specialiteter og raw food. Man kan tjekke deres hjemmeside for at se, hvor de stiller op næste gang.Skiftende adresser WWW rebelfood.dk.TeglværketKøbenhavns nyeste madmarked åbnede tidligere på året i en rå sydhavnsk lagerhal mellem eksklusive lejligheder, industribygninger og byggepladsernes kraner.Teglværket hedder det, og det ligger ud til en af kanalerne på Teglholmen i det nye Sydhavn. Fra 1. oktober, hvor stedet ' relanceres', vil der være 15 stader med gademad fra hele verden. Herefter er der åbent hver weekend hele efteråret og vinteren igennem.Teglholmsgade 27, Kbh. SV.WWW facebook.com/teglvaerketkbhsebastian.f.wittrock@pol.dk .
Teglværket i Sydhavnen er den nye dreng i klassen for byens madmarkeder. Her er et overblik over gademadssituationen pt.
Teksturfiesta i mundenPMY er en forkortelse for papa (karto-fler), maiz (majs) og yuca (rodgrøntsagen cassava eller maniok), og restauranten, der ligger i Tordenskjoldsgade i Indre By, er dermed opkaldt efter de tre grundsten i køkkenerne i henholdsvis Peru, Mexico og Venezuela. Kokken Emilio Macias står for PMY's mexicanske islæt, der eksempelvis munder ud i en tostada de cangrejo. Det er en art mexicansk håndmad kreeret af sprød tortilla med syltet krabbe, avokado og pico de gallo (en salsa med blandt andet løg og tomater), som i Politikens Sandra Brovalls firehjertede madanmeldelse blev udråbt som »ret så mindblowing«, mens hendes medspiser kaldte håndmadden for »en decideret teksturfiesta«. PMY. Tordenskjoldsgade 11, Kbh. K.WWW restaurant-pmy.com.Københavns tacodronningRosio Sanchez åbnede sit første taqueria, Hija de Sanchez, i Torvehallerne i 2015. Og derefter gik der ikke længe, inden hendes hjemmelavede tacos fik international anerkendelse, for eksempel fra New York Times, Vogue og World's 50 Best Restaurants. Torvehallernes taqueria er vinterlukket for nu, men Hija de Sanchez-søsterbiksen i Kødbyen er åben året rundt. Og den er ifølge Politikens madanmelder absolut et besøg værd. Da Joakim Grundahl var her forbi, kastede han i hvert fald fem hjerter efter de mexicanske specialiteter og konkluderede: »Det er gadekøkken på højt niveau«. Hija de Sanchez. Slagterboderne 8, Kbh. V.WWW hijadesanchez.dk.Mexi-fix i TivoliDen nyåbnede Tivoli Food Hall vil også være med på de mexicanske noder. Det sker takket være Zócalo, der dyrker den californiske version af mexicansk mad.Her kan du således gå i flæsket på både burritos i enten bowl eller tortilla, tacos og en række salater med solidt mexiislæt.Og så er der et særskilt menukort for vegetarer.Zócalo. Tivoli Food Hall, Bernstorffsgade 3, Kbh. V.WWW zocalorestaurant.dk.Den tømmermændsvenligeI sommeren 2017 fik Nørrebrogades berømte shawarmabælte konkurrence i den ædle kategori, det er at betjene københavnere med tømmermænd.Det var i hvert fald stedets tømmermændsappel, der primært betog anmelder Sandra Brovall, da hun i juli gav fire hjerter til Mikkellers tacobiks, La Neta: »Der er nogle steder, man har lyst til at spise, når man vågner op med tømmermænd. Og så er der steder, hvor man har lyst til at få tømmermænd, bare så man kan tage derhen og spise. Sådan et sted er det nyåbnede taqueria La Neta«, lød det.Tacos og quesadillas fås ved indgangen, mens øl og cocktails skal bestilles i baren, hvor man kan få forskellige Mikkeller-øl på fad.La Neta. Nørrebrogade 29, Kbh. N.WWW facebook.com/lanetacph.Kælderen i SkindergadeDa den åbnede tilbage i 2013, var Barburrito blandt de første til at hive den bløde taco frem i rampelyset. Det var da også netop selve tacoerne, der var i fokus, da anmelder Joakim Grundahl kritiserede stedet for ikke at lave deres tacoer selv.Han gik faktisk så vidt som til at sammenligne tacoerne med underbagte vabelplastre..Men indholdet fejlede ingenting, prisen var god, og kælderrestauranten i Skindergade hev sig op på tre hjerter: »Den med rejer, guacamole, sorte bønner og forårsløg var lige så simpel, som den var frisk, mens den vegetariske viste sig at være aftenens bedst afstemte taco med aubergine, hvis alvorlige elegance landede blødt i sødme fra stegte løg og fik tilpas modstand fra friske løg, forårsløg og masser af koriander«, lød det i et af anmeldelsens mere positive afsnit.Barburrito. Skindergade 36, Kbh. K.WWW barburrito.dk.Blå tacos i BlågårdsgadeHos Blue Taco i Blågårdsgade kan man, meget passende, få blå tacos. Farven kommer fra nogle særlige blå majs, som desuden er økologiske og skulle være en af de sundeste majssorter, der findes.Fyldet fås i mange forskellige varianter - både vegetarisk og med kød - og det hele er glutenfrit.Blue Taco. Blågårdsgade 1, Kbh. N.WWW bluetaco.dk.TacofestMed udsigt til Christiansborg Slot kan man på Condesa få sig et sandt tacofestmåltid.Det koster 260 kroner og skal bestilles af mindst to personer, men så er der også nakke fra fritgående svin, dampet torsk og ovnstegt kylling, ligeledes fritgående, og masser af tortillas, salsa og guacamole. Man kan også få andre latinamerikanske retter på restauranten.Condesa. Ved Stranden 18, Kbh. K WWW condesa.dk.
Glem alt om Santa Marias tarvelige tacoskaller. Der er ret gode muligheder for at få stillet den mexicanske sult i København - også før Sanchez åbner den 30. november.
Det er efterhånden lykkedes mig at slå en del krydderurter ihjel. De seneste ti år har jeg vel dræbt tre-fire laurbærplanter, måske 20 timian og ligeså mange rosmarin. Jeg ved ikke, hvad jeg gør galt, men grenene visner for mig en for en, og en dag står der bare et dødt fastelavnsris tilbage. For lidt vand, for meget vand, for lidt eller for meget lys. I don't know. Men grønne fingre kan man ikke beskylde mig for at have.Dertil kommer et utal af basilikum, som jeg klipper ned, en dag jeg er i humør til pesto, hvorefter der blot står nogle stubbe tilbage, som aldrig bliver en plante igen.Men i år har jeg besluttet mig for, at det skal være anderledes - ligesom stort set resten af Danmark. Sådan føles det i hvert fald. Efter at vi på Berlingske har skrevet meget om diverse iværksætteres forsøg med urban gardening - fra bistader i Vesterbros baggårde til køkkenhaver på Østerbros tage - flyder livsstilsredaktionen her på avisen nu over med bøger, der opfordrer private til selv at komme i gang.Fra den engelske »Hus med planter«, der behandler en anden af tidens store tendenser - kaktusser og sukkulenter - og giver råd til pleje af Abehale, Fiskebenskaktus, Olding og andre mystiske skabninger. Til vores egen Anh Lê, der har omdannet sin baggård på Frederiksberg til køkkenhave og i »LêLês Urtekøkken« giver gode råd til, hvordan man selv dyrker for eksempel pak choi, chili, fiskeurt og vietnamesisk koriander derhjemme.For mit eget vedkommende har jeg fået lavet en dejlig trappe ud til min gård, hvorpå der kan stå en del potter. Så inspireret af en gårddag i andelsforeningen, hvor der blev bygget højbede og plantet både jordbær og tomatplanter, besluttede jeg mig for at give det et nyt forsøg. Men allerede ved første skridt meldte der sig et spørgsmål. Jord? Et det virkelig noget, man skal give penge for? Når man som jeg kommer fra Jylland, tror jeg, at man grundlæggende har et problem med at betale for jord. Jeg kan da godt huske fra min barndom, at min far havde store gule plasticsække med sphagnum i haven, og jeg var fascineret af disse »fossile dele af planter fra slægten Tørvemos«, som defi-nitionen lyder på Wikipedia. Men sphagnum var jo sådan et magisk trylleprodukt, man føjede til den almindelige jord, og det berettigede, at man betalte for det. I dag køber man også ganske almindelig jord. Og det er så alligevel ikke helt sandt.Man shopper jord. Silvan har nærmest sin egen jordkollektion. At købe jord i dag er efterhånden mere fimset end at købe ansigtscreme til mænd. Krydderurtejord, pottemuld, plænestarter, rosenjord og gudhjælmemig også middelhavsjord. Det er blot nogle af varianterne i gode gamle hverdags-Silvan - hvad hedder det så ikke hos byens blomsterhandlere? Nå, jeg endte med at købte en sæk økologisk pottemuld og tog så i Torvehallerne, hvor jeg havde forelsket mig i en krybende rosmarin, der virkede så sund, at det måtte tage mig lidt tid, før jeg også får taget livet af den. Fredag eftermiddag var gulvet fyldt med rosmarin i den lille stand i Torvehallerne - da jeg kom tilbage søndag formiddag, var de udsolgt...
UDE.
50 Niels Lønborg Brandt Konceptdirektør, HelsingeUdlært i tæpper og gardiner havde Niels Lønborg Brandt et kort bekendtskab med isbranchen, før han pakkede rygsækken og rejste med toget gennem Rusland til Kina. Derfra fortsatte han til Thailand og Australien for så at vende tilbage til Thailand.Her blev interessen for mad og fødevarer for alvor vakt, men kimen blev allerede lagt i køkkenet og ved spisebordet hos hans mor.Tilbage i København - efter 13 måneder - solgte han igen tæpper og gardiner, indtil eventyrlysten i 1992 atter rørte på sig, og han fulgte efter sin bror Flemming til et skisportssted i Schweiz for at arbejde som tjener og løbe på ski.Der gik nogle år med vintre i Schweiz og somre i København. Det stoppede, da han stiftede familie i Schweiz.Tæppe-og gardinuddannelsen rakte ikke helt til at udfylde ambitionerne, så den stod på videreuddannelse med studiejob i supermarkedskæden Manor, hvor han senere fik først en vinafdeling og derefter et supermarked at passe, men da han fik stillingen som supermarkedsdirektør for Løgismose på Toldboden, rykkede familien teltpælene op og flyttede til Danmark.Senere, da Torvehallerne i København blev en realitet, blev Niels Brandt landets første torvehalschef og kastede sig over opbygningen af et varieret marked.Torvehallerne er i dag den primære beskæftigelse for Niels Lønborg Brandt.60 Peter Huntley Direktør, civilingeniør, FredensborgPeter Huntley er uddannet civilingeniør og ph. d. - og dertil hd i finansiering, hvortil kommer lederuddannelser på Insead og IMD. Peter Huntley har bl. a. været teknisk chef i Dansk Industri og udviklingsingeniør i offshore-og vindmølleindustrien og administrerende direktør for Emballageindustrien. Her var Peter Huntley med til at præge de respektive områder i forbindelse med såvel overenskomstforhandlinger som de vigtige udfordringer inden for efteruddannelse og miljøforhold.Siden 2012 har Peter Huntley været direktør for Medicoindustrien.På det tekniske område har Peter Huntley ydet en betydelig indsats i forhold til EU-systemet og branchens internationale relationer og bl. a. været bestyrelsesmedlem i Dansk Metallurgisk Selskab og næstformand i bestyrelsen for Institut for Fundamental Metrologi, og så har han været medlem af Statens Teleråd og Statens Bevillingsudvalg for Teknologi og Eksport. I dag er Peter Huntley formand for bestyrelsen i for Medico Innovation og medlem af bestyrelsen for Dansk Selskab for Patientsikkerhed og medlem af Sundhedsministeriets Udvalg for Medicinsk Udstyr.60 John Nielsen Ambassadør, Madrid, SpanienJohn Nielsen kom i 1996 til Udenrigsministeriet, efter at han havde arbejdet som leder af international afdeling og chef for Mellemamerika-kontoret i bistandsorganisationen Ibis fra 1987 til 1995. Et år var han ansat i Cowi Consult, før han indtrådte i diplomatiet.John Nielsen er uddannet cand. scient.- soc.i internationale udviklingsstudier ved Københavns Universitet og RUC.Hans første job i Udenrigsministeriet var som bistandskonsulent, før han i 1998 kom til La Paz i Bolivia, hvor han var souschef på ambassaden frem til 2001.Efter en længere periode tilbage i Udenrigsministeriet, bl. a. som kontorchef i udviklingsfaglig tjeneste, udnævntes John Nielsen i 2010 til ambassadør i Vietnam.Det blev til fem år i det sydøstasiatiske land, hvor han var helt central ved indgåelsen af den nye partnerskabsaftale med Vietnam, som blev underskrevet under det vietnamesiske statsbesøg i Danmark i 2013. Aftalen markerede overgangen fra et mangeårigt bistandssamarbejde til et mere kommercielt samarbejde.Siden 2015 har John Nielsen været Danmarks ambassadør i Spanien, hvor der, ifølge fødselaren, »i dag er fokus på Spaniens rolle inden for det fremtidige EU og på den spændte indenrigspolitiske situation med udviklingen i Catalonien«. thyge.

Cyklende madmarkeder, street foodfestivaler, torvehaller. De sidste år er gademad i alskens former skyllet ind over Danmark. Seneste skud på street food-stammen er et nyt marked i Boltens Gård, der åbner i sommeren 2018. Men kan København overhovedet rumme mere street food? Det mener madsociolog Jon Fuglsang.»Jeg tror helt sikkert, at der er plads til flere street food-markeder i København. I virkeligheden har enhver bydel plads til et Food Market,« siger han.Konceptet street food stammer ikke fra et enkelt sted i verden, og den danske tendens trækker inspiration fra New Yorks food trucks med hot dogs og pretzels, vietnamesiske sandwichstande og markedshaller i Sydeuropa.Madmarkedernes udvalg afspejler på mange måder de samme tendenser, vi ser på andre kulinariske fronter. Der er det ny nordiske, verdenskøkkener, det asiatiske og det mere traditionelle i standene rundt om i de danske madmarkeder. Men meget af appellen i street food og madmarkeder ligger i en autenticitet og fordybelse, mener Jon Fuglsang.Det er by-geograf og madmarkedsekspert Bjørn Henrichsen enig i.»På et madmarked står man over for folk, der kan et håndværk. De kan filetere en fisk og fortælle, hvor den kommer fra, eller hvordan man koger den. På den måde kommer man tættere på madhåndværket og oplever en passion omkring varerne,« siger Bjørn Henrichsen.Han tror, at det danske boom til dels skyldes gode rammer for mindre forretningsdrivende.»Vi har fået en stærkere iværksætterkultur i løbet af de seneste år, og det rammer lige ned i den,« siger han.Det er dog ikke kun små stadeholdere med en romantisk street food-drøm i maven, der har forretninger i de danske madmarkeder. En del har stader på Papirøen, i Torvehallerne og sælger produkter i supermarkederne. Men sådan har det ikke altid været, siger Jon Fuglsang.»Street food er startet som en modkultur til kæderne, men efterhånden som det er blevet mere udbredt, er de store spillere begyndt at gå med på den. Så det giver ikke mening at se street food som en modkultur længere.« En undersøgelse fra 2007 fastslog, at 2,5 milliarder mennesker på verdensplan daglig sætter tænderne i street food. I England, USA og Asien lever street fooden godt af, at folk spiser frokosten ude. Men det er ikke der, de danske madmarkeder tjener deres penge.»Vi har ikke den frokostkultur, der er i andre lande. Arbejdskulturen her er meget sådan, at er man væk for længe, så er man en sjuft. Så man spiser madpakker eller i kantinen,« siger Jon Fuglsang.De danske street food-kunder er sjældent folk, der spiser alene. Gourmethotdogs og stenovnspizzaer er et fælles projekt og en oplevelse, vi deler med hinanden. Jon Fuglsang kalder det »den nye form for udespisning«, men peger også på en udfordring i det utilregnelige danske vejr.Det er risikabelt at basere sin forretning på, at man kun kan sælge udenfor, så det kræver ofte overdækkede faciliteter at få et bæredygtigt madmarked.Selv om street food og madmarkeder boomer, er det ikke en sikker garant for overskud og succes at hoppe med på bølgen. Det har blandt andet Westmarket på Vesterbro måttet sande.Forretningerne i passagen mellem Vesterbrogade og Matthæusgade har kæmpet med mangel på kunder og butikslukninger i løbet af stedets ti måneders levetid. Og svigter kunderne, kan det være en ond spiral.»Madmarkeder fungerer bedst i medvind, fordi folk kommer derind, når de kan se, at der er et leben,« siger Jon Fuglsang.»Det, nogen knækker halsen på, er at tænke, at det er lettere at banke op, end det i virkeligheden er. Det kræver bæredygtige rammer, en politisk vilje og at mange af faciliteterne er helt på plads, for at det lykkes,« siger han.Da Jon Fuglsang for fire år siden hørte om Copenhagen Street Foods planer på Papirøen, troede han ikke på projektet. Han mente, at priserne var for høje, at kvaliteten ville blive for lav og at turen ud til Papirøen ville være for lang. Men i dag er liggestolene med udsigt til Skuespilhuset fyldt, og mylderet af turister og københavnere tegn på, at det er en succes.»De er blevet definitionen på et Street Food Market, og de har formået at bruge noget gammelt til noget nyt og gøre det på en måde, der giver mening,« siger Jon Fuglsang. Projektet på Papirøen har altid været midlertidigt, og på fredag serveres den sidste portion street food på Papirøen. Men tendensen med gademad lever, og en del af stadeholderne fra Papirøen åbner i det nye marked i Boltens Gård.Planerne i den gamle festgård er netop et eksempel på, at street food bliver brugt til at skabe et nyt miljø i en ramme, der ellers mest er synonym med festlige fredage, øl serveret i plasticglas og vaklende stiletgang.Men madmarkederne kan også virke livgivende i kvarterer uden for centrum.»Markederne kan være med til at skabe noget identitet i kvarterer, hvor der ellers ikke er så meget andet end boliger. Og det kan kommunen efterhånden også godt se,« siger Bjørn Henrichsen.Det er teknik-og miljøborgmester Morten Kabell (Ø) enig i, og derfor vurderer han, at København kan rumme mere gademad.»Jeg tror, at der er plads til mange flere madmarkeder, hvis man spreder dem ud i byen.Men jeg er i tvivl om, hvor mange flere der er plads til i Indre By,« siger han.Borgmesteren håber derfor på, at nye madmarkeder vil blive spredt ud i byen frem for at klumpe sig sammen.»Der er mest brug for at få madmarkederne ud i de forskellige bydele, så vi får et bredere byliv, og det er i virkeligheden lidt fantasiløst at få madmarkeder til at ligge i Indre By,« siger han.asmr@berlingske.dk Fakta: DANSK STREET FOOD NU - OG I FREMTIDENSTREET FOOD OG MADMARKEDER I KØBENHAVNCopenhagen Street Food, Papirøen.Lukker fredag 16. dec.Torvehallerne, Israels Plads.Rebel Street Food, Cyklende madmarkeder Westmarket, Vesterbro.RESTEN AF LANDETCentral Street Food, Aarhus The Lighthouse, Aalborg Storms Pakhus, Odense Værftets Madmarked, Helsingør Viborg Street Food Aarhus Street Food.PLANLAGTE PROJEKTERBoltens, Indre København Esbjerg Street Food Mad med mere ved Bispeengbuen, København Den grønlandske handels plads, København Riggerloftet, Refshaleøen, København.VULKANSK ASKE, FORBUD OG POMMES FRITENS FORFADERStreet food er ikke et nyt fænomen. Tværtimod spiste indbyggerne i det antikke Grækenland små stegte fisk, de købte på gaden. Man har fundet madvogne i den vulkanske aske, der druknede byen Pompeji i år 79 e. Kr.I Romerriget var det de færreste fattige familier, der havde en ovn i deres eget hjem, og derfor solgte gadesælgere kikærtesuppe.Det ottomanske rige (nuværende Tyrkiet, red.) blev i 1502 det første sted, man legaliserede street food og satte det i system. Her var det særligt kylling og lam, der var på gademenuen.I den første del af 1700-tallet var street food forbudt i New York, men da forbuddet ophørte, blev der solgt østers, pretzels og pølser på gaden i The Big Apple. Salg af mad på gaden var en god måde at starte forretning i det nye land for immigranter.På gaderne i 1840ernes Paris blev der solgt stegte kartoffelskiver, og det anses som en tidlig form for pommes frites.Street fooden fik først rigtig fat i Thailand op gennem 1960erne, da befolkningen voksede i byerne, og senere i takt med landets turismeboom, hvor traditionen for nudler og snacks på gaden voksede yderligere.Kilder: newyorkstreetfood.com streetfoodinstitute.org.
Fredag lukker Copenhagen Street Food på Papirøen, men en del af stadeholderne åbner igen til sommer i Boltens gård, hvor et nyt madmarked bliver født. Vi har for alvor taget traditionen med gademad til os, og en del af forklaringen er autenticitet og håndværk.
Foodhall kalder Tivoli sin nye forlystelse, en stor food court med utallige madboder på det nye veldesignede hjørne mellem Vesterbrogade og Bernstorffsgade.Indvendig minder foodhallen en del om Torvehallerne, og der er da også adskillige gengangere blandt stadeholderne. Den afgørende forskel er terrassen ind mod haven, hvor man kan nyde sin mad - lige nu er det lige køligt nok, men jeg vil vædde på, at der bliver rift om bordene til sommer.Udvalget i fastfood er betragteligt, stort set alt, hvad der kan spises med fingrene, fås her. Fra Gorms designer-pizza'er - som pt bl. a. tæller en julepizza med and og rødkål! - over Letz'sushi, Zócalo's tacos, kyllingespyd fra Chick by Chicks, islandske salater fra Gló, burgers fra Cocks &amp; Cows, shawarma samt diverse sandwiches og toasts.Hallen er også pænt forsynet med drikkevarer.Vinbaren Le Petit har et hæderligt udvalg af flasker, som fås glasvis, men dog ikke så meget, at jeg ville krydse byen af denne grund. Kung Fu serverer cocktails og mikrobryggeren Anders Kissmeyer har 15 ølhaner, hvoraf halvdelen på uforståelig vis er tanket med Heineken, Royal Albani og lignende, som ikke stimulerer min tørst. Eftersom der spilles forskellig musik fra stort set samtlige stande er den lydmæssige oplevelse af hallen en stor kakofoni, som har en stressende effekt på det sarte øre.Foodhallens på papiret største nyhed er BobbaBella, en grillbar drevet af folket bag den michelin-bestjernede bornholmerrestaurant Kadeau. Dagbladet Børsen skrev i sin reportage fra stedet, at navnet må være en spøg, eftersom skribenten havde googlet det uden at finde noget. Som forhenværende førder (udefra kommende person, som bor på Bornholm) kan jeg imidlertid oplyse, at der er tale om en sammentrækning af to af de vigtigste ord i den bornholmske dialekt: Bobba er en bornholmsk trold (hvoraf Krølle Bølle, hvis far hed Bobbarækus, er den mest kendte) og Bella betyder barn. Altså troldebarn, hvilket giver mening derhen, at Tivoli først og fremmest er for børn, og at fastfood er og bliver infantil mad. Bortset fra titlen må jeg dog inddrømme, at jeg havde svært ved at finde det bornholmske fingeraftryk på standen. Jeg spiste en god klassisk burger, tæt og mættende i både bøf og bolle og med passende grønt. Herefter bestilte jeg en shawarma i fladbrød - det, man plejer at kalde en durumrulle - igen helt traditionel i både smag og design, men gedigen og mættende med masser af lamme-og kyllingekød og tilpas med grøntsager. Og så rundede jeg af med et naanbrød. Selv øllet var udenlandsk, Cloud 9 brygget af To Øl i Belgien.Selv om råvarerne muligvis er hentet på Klippeøen, mener jeg ikke, der er dækning for hjemmesidens beskrivelse af BobbaBella som »Nordisk mad med afsæt i Bornholm og årstiderne«. Og bortset fra, at det er muligt at tilkøbe kimchi og et par andre små bøtter med saltede/ fermenterede grøntsager, må jeg erkende, at jeg havde forventet mig mere innovation af bornholmerdrengene fra Kadeau.Der bliver rift om bordene til sommer.
UDE.
DEBILE NÆRPOLITISTATIONERMerkonom Allan Klagenfurt, København K: Mobile nærpolitistationer på Nørrebro? Jamen, det er da en udmærket idé, men det er vel ikke meningen, at politiet bare skal sidde inde i deres blå autocampere og drikke kaffe og spise citronhalvmåner? De skal vel ud at gå rundt i gaderne, og kan de egentlig det? Lærer de overhovedet at gå på Politiskolen, eller vil det kræve en indkøringsperiode af nogle måneders varighed, før betjentene er så sikre til bens, at de kan bevæge sig fra Blågårds Plads til Sankt Hans Torv uden at falde over deres egne ben? Vi ved det ikke. Men vi ved, at København hvert år får 10.000 nye indbyggere, og at en stor del af dem tilsyneladende er kriminelle og bevæbnede.Ikke at sådan en rask bandekrig kan ryste os, der bor her i forvejen. Vi er allerede vant til de bander af omstrejfende cyklister, der har taget magten over samtlige hovedfærdselsårer, hvor de styrer trafikken med aggressivt klemtende klokker, stive fuckfingre og velanbragte knytnæveslag i taget på biler, der formaster sig til at krydse de stadig bredere cykelstier, som er vore dages svar på Caminoen, blot med de hellige Torvehaller som mål for pilgrimsrejsen i stedet for katedralen i Santiago de Compostela.Hrmpf.VI SAVNER MIDDAGSMUSIKKENGurli Baggesen, Smørum: Der tales i denne tid meget om Statsradiofoniens brug af penge på det ene og det andet. Jeg synes, at det allerstørste problem er, at man har afskaffet Middagsmusikken under ledelse af Grethe Kolbe eller Palmehaveorkestret under ledelse af Svend Lundvig.Især når Katy Bødtger var solist, var det en fornøjelse at lytte til.Jeg har ledt og ledt efter dem på min nye, moderne dampradio, som jeg fik at mine børnebørn til jul. Men så siger min mand til mig - han hedder for resten Knud efter sin morfar, som også hed Knud - at Middagsmusikken og Palmehaveorkestret blev afskaffet for mindst 50 år siden.Jamen, så kan man da godt forstå, at det går så skidt for Statsradiofonien.HVOR LÅ PRINSEN?Anton Dalgaard, Ruds Vedby: Jeg ser, at prins Henri har været på hospitalet.Jeg håber ikke, at han fik enestue.Han ville have godt af at ligge ved siden af en.ats@pol.dk 

De voksne vil helstGå en lang tur. Vi holder af en lang gåtur med sønnike. Det bedste er, når vi alle tre er sammen, og når vi voksne kan drikke en kop kaffe og nå et par små ærinder undervejs. Hvis et af ærinderne er en tur forbi Emmerys eller Kaffevaerk, er humøret lidt højere. Vi tager også gerne forbi et babyvenligt sted.Hvis der skal lidt luksus til på babyfronten, smutter vi forbi børnebutikkerne Limonade på H. C. Ørstedsvej, Pure Baby på Falkoner Allé eller Barnlil' på Smallegade.Vi er begge på SU, så for os er mottoet ' småt, men godt'. I ny og næ forkæler vi os selv, når vi drikker et glas vin ude i byen eller tager forbi Torvehallerne.I solskin vil vi helstVære udenfor. Med en baby på fire måneder tilbringer vi meget tid med at stå op. Oftest svinger vi med barnevognen forbi Frederiksberg Have eller Landbohøjskolens Have. Det fantastiske ved København er de mange grønne åndehuller, som vi især har opdaget, efter at vi fik vores søn. Vi har også opdaget, hvor rart det er at komme væk fra byens larm og hurlumhej.Vi vil helst spiseNoget hurtigt. Vi har ikke fundet ud af, hvordan man gør, hvis man har en baby med på restaurant. Før vi fik vores søn, spiste vi helst nogle enkle italienske retter på Mother i Kødbyen eller Enomania på Vesterbrogade. I dag tager vi til takke med at dele en pizza i regnvejr foran Forno a Legna eller hente burgere fra Jagger, som ligger i nærheden af vores hjem på Frederiksberg. Alternativt tager vi på Acacia på Gammel Kongevej, som er et skønt åndehul med stor tolerance for både babyer og bryster.I regnvejr vil vi helstVente på, at det holder op. Alternativerne til vådt hår og en sjasket barnevogn er en tur på byens cafeer eller at kukkelure i vores lejlighed. Det er ikke så tiltalende, og derfor ender vi ofte med at gå en tur, hvor vi forsøder tilværelsen med kaffe eller varm kakao.Vores søn vil helstKigge sig omkring. Selv om vinteren har taget det grønne af grenene, er naturen med snoede former og en smule farver en stor seværdighed for Maximillian.Han er meget nysgerrig og elsker blade, så det at opholde sig et sted med træer, er et sikkert valg. Ud over at byens parker er et stort hit for ham, er han vild med babysalmesang eller babyrytmik i Absalon på Sønder Boulevard på Vesterbro.Fakta: UGENS FAMILIEKoefoed Lam fra FrederiksbergMille Koefoed Lam, 25 år, læser til pædagog.Nikolaj Koefoed Lam, 26 år, læser til folkeskolelærer.Maximillian Koefoed Lam, 4 måneder.
Salmesang, bagværk og cafeer, hvor tolerancen er høj for babyer og bryster, gemmer sig i hovedstaden. Familien Koefoed Lam fra Frederiksberg deler i Ibyens stafet Børnehjørnet deres tips til oplevelser i København.
Copenhagen Dining Week Hele KøbenhavnByens foodies og madglade maver i al almindelighed begynder hver februar at rumle af glæde -Dining Week er lige rundt om hjørnet. Under den tilbagevendende restaurantfestival inviterer en lang perlerække af byens restauranter indenfor i vinterferien til en pris, der for alvor kan få den kulinariske lykkefølelse til at stige et par ekstra grader. Der er faktisk så meget rift om billetterne til Copenhagen Dining Week hvert eneste år, at arrangørerne blev nødt til at sætte et system op med kønummer, så der var plads til alle.Frost Festival Flere steder i byenI de mørke og kolde vintermåneder sørger Frost Festival for, at københavnerne ikke keder sig. Den årligt tilbagevendende festival indtager spillesteder, teatre og byrum med behagelige toner og smuk kunst. Koncerterne foregår ofte på alternative locations i samspil med kunsten, og alt er nytænkende og kreativt. Årets udgave af Frost Festival bød bl. a. på koncerter i en parkeringskælder samt det 80 meter lange kunstværk »The Wave«, som var skabt af lysdesignkollektivet Oscura Vertigo på Ofelia Plads.GoBoat Islands Brygge 10-12, 2300 København SIdeen bag GoBoat er egentlig ganske simpel. Solcelledrevne udlejningsbåde, som man kan sejle rundt i og nyde sommerstemningen i Københavns havn og kanaler. Det er både grønt og bæredygtigt, og såvel københavnere som turister er pjattede med konceptet og bådene, som hver har plads til otte personer. Udover at udleje både arrangerer GoBoat events som intimkoncerter med kendte musikere på vandet, og hvis man er til havnepicnic, kan man købe en kurv fyldt med lækkerier og tage den med på sejlturen.Verdenshjørnet Lygten 1, 2400 København NVSig goddag til Verdenshjørnet, Nordvests nyeste madmarked som på smukkeste måde viser områdets multikulturelle madkulturer.Og som ekstra bonus har de da lige bygget to opvarmede tippi'er. Verdenshjørnet er dog ikke blot et madmarked, her er også en masse kulturelle aktiviteter med integrationsprojekter.Det kan være alt fra debatter omkring mentalt helbred, danseundervisning, yoga-klasser, technofester, filmpremiere, iværksætterkurser og meget, meget andet.Westmarket Vesterbrogade 97, 1620 København VWestmarket er Vesterbros torvehaller. Beliggende i det, der i sin tid hed Toves Galleri, som blev bygget voldsomt om og moderniseret med meget mere luft, lys og åbenhed. Her er 62 forskellige boder med blandt andet specialbutikker, cafeer, pop up-restauranter og vandingshuller -og det både inde og ude, for der er også rekreative områder under åben himmel. Blandt meget andet er her fyldt med sandwiches, sushi, smørrebrød, kage, brød, shawarma og bao.
ER:.
Skagen og Verdensballetten fylder min sommer, og sådan har det nu været i ti år. 
Fra på tirsdag rejser operasangeren rundt med Verdensballetten, der i år har tiårsjubilæum. 
MØD OLAFUR ELIASSONSkulle man ikke lige svinge omkring Den Sorte Diamant, når den verdensberømte dansk-islandske kunstner Olafur Eliasson inden længe indgår i en samtale med Paul Holdengräber, lederen af New York Public Librarys LIVE-scene? Arrangementet er det første i Danmark under overskriften: »Arctic Imagination - en kunstnerisk brainstorm om smeltende is og stigende temperaturer på tværs af Atlanten.« Olafur Eliasson bryder rum og skala, når han forener elementer af natur og eksisterende arkitektur i sin spektakulære kunst.Den Sorte Diamant, Dronningesalen, 5. april kl. 20. Billetpris: 90-150 kroner.kb.dk/ da/ dia.KA' DE LI' ØSTERS?Kunne være, man skulle prøve en ny slags østers? Navnet er Black Rock Oyster, en ny Giga-østers som fiskehandler Tommy Lund fra fiskebutikken »Hav« er eneforhandler af. Giga-østersen er fra det danske firma Oyster Boat i Lemvig og fisket op fra Limfjorden.Navnet Black Rock Oyster kommer fra de små østerslarver, som har slået sig ned på især de sorte flintesten. En sort flintesten bliver solvarm og ender som et vedhæng på en Black Rock Oyster, når den håndplukkes.Kan købes hos »Hav« i Torvehallerne på Israels Plads.hav.dk.Grønne forårsfingreDet er nu, foråret begynder at flå i os. Vi skal udenfor og mærke den eftertragtede årstid. Og gerne i en meget konkret form. Hvis man ikke lige hører til dem, der ejer en park-lignende have med statuer eller er voldsomt have-og blomsterinteresseret, skal man måske være en smule mindre ambitiøs. Bogen »Krukker og højbede« giver bl. a. tips til jord, vanding og gødning, hjemmelavede og gratis planter, de bedste sommerblomster, stauder, roser og en hel masse andet.Både til små altaner, mindre gårdhaver eller et sted i haven, der trænger til et løft. Ifølge forfatteren og journalisten Karina Demuth kan det både gøres nemt og billigt.Krukker og højbede, af Karina Demuth, er netop udkommet på Politikens Forlag. 250 kroner.SEKUNDERSå kort tid tager det, før vi har skabt vores førstehåndsindtryk af andre mennesker.Kilde: Jesper Bergstrøm, ekspert i kropssprog, forfatter og foredragsholder.»JEG ER GRUNDLÆGGENDE OPDRAGET MED, AT MAN KAN SLIPPE AF STED MED MEGET MERE, NÅR MAN HAR SLIPS PÅ.« Mads Brügger, programchef på Radio24syv til Politiken.

En del kommuner bruger kultur aktivt for blandt andet at tiltrække ressourcestærke skatteborgere.Bedømt ud fra kulturinitiativerne, hvilken idealborger er det så, kommunerne gerne vil tiltrække? I 00erne kappedes man med Richard Florida i baglommen om at gøre sig lækre for den kreative klasses cafe latte-drikkende fleksible arbejdskraft. I dag har ideen om den kreative klasse som feteret omdrejningspunkt for den økonomiske vækst mistet kraft, men det er for en stor dels vedkommende stadig den samme idealborger, byerne bejler til: De højtuddannede med internationalt udsyn og smag for street food, højere gastronomi, kreative kultur institutioner i funktionstømte industribygninger og torvehaller, hvor fødevarerne har længere oprindelsestekster end teksterne på byens arkitekttegnede, internationale museum med et lækkert akronymnavn. De er aktive og sunde, så byen sørger for parkour og skateparks med smagfuld modkulturel street art.Segmenteringen sætter sig i sproget og æstetikken. Alt er tilsyneladende inkluderende, brugerinddragende og for alle, men når børneaktiviteter bliver til workshops, når foredrag bliver til talks, når frokost bliver til dialog ved langborde, når forsøget på at blive det nye forsamlingshus foregår i loungesofaer med kraftige kontrastfarver i et rum med transparente glasvægge, så er der et skær af eksklusion over det. Alle er velkomne i den kreative kulturby. Så længe man vælger den rigtige fairtradekaffe, det rigtige glas naturvin, diskuterer de rigtige podcasts, HBO-serier og TED-talks og er nøje tilrettelagt skødesløst påklædt.De forkerte mennesker kan f. eks. arbejde i produktions-og servicesektoren. De har den forkerte kulturelle kapital og interesser som fodbold, græsslåning, og actionfilm. De tager på campingferier og charterrejser, bygger skibs-og dampmaskinemodeller og vægter det konkrete over det abstrakte.De er uinteressante, når byerne skal realisere deres fulde oplevelsesøkonomiske potentiale og vækste på den rigtige, skødesløst cool, kreative måde.Der er heldigvis også kulturinitiativer, der peger i andre retninger. Viborg Museum afviklede i 2016 særudstillingen »Skide godt, Egon« om Olsen-Banden. En udstilling, der medførte en del panderynken i kulturlivet, for hvorfor lave en udstilling om Olsen-Banden i en by, der ikke har noget med filmene at gøre? Men udstillingen trak 60.000 gæster på museet på fem måneder mod de normale 20.000 årlige besøgende, og 22 pct. af dem angav, at de ikke normalt går på museer. I al beskedenhed har vi også på Danmarks Industrimuseum i Horsens godt fat i denne besøgsgruppe, ligesom en del andre museer også har. Det er bare ikke den type kultur, der vinder priser eller fremhæves af politikere.De findes dog. De der typer, der går til møder, ikke workshops, spiser frokost, ikke indgår i dialog ved langborde, og går til foredrag, ikke talks. Husk det nu, mens I jagter de nye idealborgere.»De forkerte mennesker kan f. eks.arbejde i produktionsog servicesektoren. (...) De er uinteressante, når byerne skal realisere deres fulde oplevelsesøkonomiske potentiale.«.

Det var en militær karriere, studenten fra Greve Gymnasium stilede mod.Da det på grund af snævre øregange ikke kunne blive som jetpilot, stod Christian A. Nørgaards hu til søen - og dét har han ikke fortrudt.Efter en lang karriere i Søværnet har han de sidste fire år bestridt en af de poster i orlogs-flåden, der ikke kan søges - som Dronningens jagtkaptajn og dermed chef for kongeskibet »Dannebrog«. Og dermed har han fået sit ønske opfyldt om mest mulig sejlads som skibschef. For Nørgaards vedkommende var det i 1986 som chef for missiltorpedobåden »Willemoes«, en af NATOs spydspidser i Østersøen. Siden blev det til inspektionsskibet »Vædderen« i Nordatlanten og omkring Grønland. Med udnævnelsen til kommandør var det slut med at være skibschef, til gengæld blev han leder af bl. a.Færøernes Kommando og officersskolen.Men der kom en forespørgsel, han var udstukket, som det hedder maritimt, til at være Dronningens jagtkaptajn og skibschef for flådens fartøj nr. 1, kongeskibet.»Og det bliver jo så den største dag at blive chef for dette prægtige fartøj, »Dannebrog«, med alt, hvad der hører med af spændende sejlads i hele kongeriget hjemme og nordpå,« siger orlogsflådens eneste sejlende kommandør, der også er formand for Forsvarets Havarikommission.Bliver lidt længere på postenSå det er en særdeles erfaren skipper, Majestæten har haft på broen i fire år. Men også en gentleman med bred baggrund i gode manerer og situationsfornemmelse, for om bord spiser jagtkaptajnen jo frokost og middag sammen med »familien«. Det skete også under det lykkelige togt til Grønland med kronprinsparret og de fire børn.Officerer af din årgang går normalt af med de 60? »Derfor har jeg med Majestætens forståelse søgt forlængelse til 31. januar 2019, så der bliver heldigvis endnu en sejlende sæson.« På fødselsdagen i morgen flytter regentparret fra Marselisborg Slot til Gråsten Slot, så der lægges til kaj i Aabenraa, mens »Dannebrog« forlægges til sommerbasen foran Sønderborg Slot - og dagens fødselar går turen ad havnefronten dér og spiser middag på Torvehallen med et par officerskolleger.Søndag tager jagtkaptajnen på landlov - med kort tilkald! - for at kunne komme til familiefrokost i København med hustruen Lilly og deres voksne børn med kærester.er@berlingske.
60 i morgen. Christian A. Nørgaard er som eneste kommandør beordret til at være aktiv skibschef på kongeskibet »Dannebrog« lige til sin pensionering - og lidt til.
Hvordan skal vi redde planeten? Skal vi vente på, at USA og Kina tager sig sammen, eller kan vi alle, hver især, gøre vores, for at den globale opvarmning ikke løber løbsk? Og betyder det så, at vi må nøjes med et forbrug på linje med de mindre udviklede lande? Nej, heldigvis ikke, lyder svaret på det sidste spørgsmål. I hvert fald ikke, hvis det står til forfatter, blogger og haveentusiast Wenne Sigsgaard, der lige har udgivet bogen »Det grønne køb«, der vejleder læseren til en mere bæredygtig og klimavenlig livsstil. Men det betyder ikke, at man på nogen måde skal bruge færre penge.»Bare rolig! Du kan forbruge for nøjagtig det samme beløb som før og udstråle lige så høj status som altid,« skriver Sigsgaard og bruger sit eget køb af lejlighed i Københavns Indre By som eksempel.»Det nye mantra er, at man skal købe mindre, men af højere kvalitet. Jeg er for eksempel gået fra en kæmpe murermestervilla i Valby til en lettere og mere elegant bolig på kun 102 kvadratmeter, der til gengæld ligger et stenkast fra Rådhuspladsen. Man behøver nemlig slet ikke så meget, og når jeg får lavet et køkken i FSC-mærket kirsebærtræ, ved folk alligevel godt, at det har været superdyrt, samtidig med at jeg følger de nyeste trends. På den måde sætter jeg slet ikke mit image på spil!« Også hvad angår møbler, skal man holde sig til få, men langtidsholdbare genstande.»Hvorfor proppe sit hjem med bras fra IKEA, når man kan nøjes med en smuk og enkel hjørnesofa designet af Jamie Hayon og en klassiker som det sorte Vitra Noguchi-sofabord fra 1944? Dem behøver man ikke skifte ud hvert andet år og sparer derfor miljøet for en masse CO2,« skriver Sigsgaard, der bruger samme princip, når hun køber dagligvarer.»Jeg køber kun små, lækre hapser, f.eks. økologisk mortadella og prosciutto fra Torvehallerne, eller en bakke friske hindbær fra Rokkedyssegaard. Hvis jeg rigtig skal synde, snupper jeg en paté fra Magasins Mad &amp; Vin.« For Sigsgaard er de konkrete mærker eller butikker dog ikke så vigtige; hun vil bare gerne gøre det nemt for folk at leve bæredygtigt uden at give køb på den daglige luksus.»Når læserne ser, hvordan jeg gør, håber jeg, at de tænker: Pyha, så kan jeg alligevel godt redde Jorden og samtidig have det lidt lækkert.«.
Det nye mantra om at købe mindre, men af højere kvalitet, forhindrer dig ikke i at forbruge for nøjagtig det samme beløb som før, lover den klimavenlige guide.
En gruppe investorer med tøjmatadoren Niels Martinsen i spidsen har investeret 25 mio. kr. i anpartsselskabet Homemate. Det er et nyt måltidskoncept for folk, som gerne vil have sund og frisk hjemmelavet mad som take away til fornuftige priser, der er på niveau med eller kun lidt dyrere end fastfood.En del af pengene skal støtte den unge og hurtigtvoksende madvirksomheds planer om kraftig vækst. Martinsens investeringsselskab, Friheden Invest, har for nylig investeret et tocifret millionbeløb i Homemate.På blot godt to år har iværksættervirksomheden, der startede med en butik i Torvehallerne, åbnet otte butikker i Københavnsområdet.De bruger udelukkende ferske råvarer.Maden er ikke 100 procent økologisk mad, men i takt med væksten vil Homemate øge den økologiske andel i råvarerne.»Ud over butikken i Torvehallerne har vi butikker på Østerbro, Frederiksberg, Charlottenlund, Vedbæk, Hellerup og Lyngby. Vi åbner yderligere én eller to butikker til efteråret, ligeledes i Københavnsområdet. Min drøm er inden udgangen af næste år at have 20 butikker.Investeringen fra Friheden Invest skal vi bruge til endnu flere butikker, til udvikling af vores teknologiplatform, øget markedsføring og distribution,« siger administrerende direktør og medstifter Eric-Alan Rapp.Danskerne dropper madlavningDanskerne dropper i stigende grad selv at lave mad. I detailhandlen har man i flere år oplevet kraftig fremgang i salget af bedre og sundere mad, de såkaldte convenience-produkter, der fylder mere og mere i kølediskene. Fryse pizzaer og frosne forårsruller er på vej ud. Forbrugerne vælger dem fra. En stor undersøgelse fra Coop viser, at forbruget af convenience food er steget kraftigt over de seneste godt tre år.Det viser salget af måltider og convenience i koncernens butikker. Det vil sige frokostsalater, snittede salater, ferske færdigretter, smurte sandwich, udskåret frugtsnacks og ubagt pizza, fortæller analysechef Lars Aarup fra Coop Analyse.»Det er netop dette voksende behov, Homemate har reageret på. Vores koncept er et svar på det daglige dilemma, mange står i. Folk vil gerne servere et ordentligt, hjemmelavet måltid mad, som gør alle mætte og glade. Men de mangler tid, fantasi og overskud til det,« siger Eric-Alan Rapp.Homemate, der netop har vundet AOK-prisen Byens Bedste Takeaway, har sloganet »Homemate - ready to cook«. Det er en ny generation af takeaway, som kunderne selv henter og varmer op i egen ovn.Ifølge Homemate er løsningen på et lettere liv at lade kokke lave maden for dig. Maden bliver lavet i firmaets centralkøkken i Søborg.Og den kan kunderne enten købe i butikkerne eller bestille online og få bragt til døren. Et måltid til en voksen koster typisk mellem 90 og 110 kr., mens et børnemåltid ligger på omkring 60 kr. For tiden koster en gang islandsk laks og gedeost med diverse grøntsager 110 kr.»Vi har taget det bedste fra to stærke madtrends og slået dem sammen. Fra måltidskasserne har vi sund kvalitetsmad med friske råvarer af høj kvalitet, og fra den traditionelle takeaway-kultur har vi det hurtige og det spontane.Det tredje element er fleksibilitet. Vi kan rumme mange forskellige behov på samme tid, og kunderne kan bestille flere slags frisk hjemmelavet mad hos os,« siger direktør Eric-Alan Rapp.En trend er ramtHomemates menuer er retter til kødspisere og vegetarer, til dem, der kan lide fisk, og til veganere.Kokke klarer alt forarbejdet i firmaets køkken. De hakker, skræller, snitter og skærer råvarerne, som de lægger i foliebakker, der er lige til at sætte i ovnen hos kunderne. Retterne kan gøres færdig på 15-20 minutter.Mange kunder køber ind hos Homemate en til to gange om ugen. Direktøren mener, at Homemate har ramt en trend.»I Vesteuropa bliver fem til seks procent af madvarerne købt på internettet, men der er et kæmpe potentiale for vækst, og en stor del af væksten kommer fra måltidskasserne. Vi er tættere på måltidskasser end på traditionel take away, og derfor er Homemate er en blanding af fysiske butikker og en digital virksomhed. Vi ser et stort potentiale for forretningen. Foreløbig foregår størstedelen af salget i butikkerne, men netsalget stiger,« siger Eric-Alan Rapp.Det har ikke været muligt at få en kommentar fra Frihedens ene ejer og direktør, Niels Martinsen.Hans datter, springrytteren Emilie Martinsen, har fået overdraget hovedparten af aktierne i Friheden Invest og har arvet sin fars tøjformue. Men hun er ikke involveret i investeringsselskabet.»Homemate har udviklet et interessant nyt madkoncept på et område, der vokser betydeligt i disse år. En dygtig og passioneret ledelse har hurtigt fået virksomheden etableret med produkter, der tiltaler kunderne. Vi ser et stort potentiale i Homemate, og det er baggrunden for investeringen,« siger direktør Per Hillebrandt Jensen fra Friheden Invest.Portræt af Niels Martinsen på bagsiden.bso@berlingske.dk Fakta: INVESTERINGHomemates igangsætterEric-Alan Rapp stiftede i 2015 Homemate sammen med Morten Heuing og gourmetkokken Andreas Taus Nielsen, der bl. a. er medejer af Fleisch i Kødbyen.Ud over Friheden Invest og de tre stiftere er der en række investorer i Homemate. Selskabet med 60 fuldtidsansatte havde sidste år et underskud på otte mio. kr.Ambitionen i Homemate er at få overskud i 2019.Eric-Alan Rapp har været medstifter af og er tidligere General Partner i Sunstone Capital Technology, der sammen med bl. a. Friheden Invest har investeret 200 mio. kr. i onlineshoppen Boozt.com.
Danskernes forbrug af convenience -produkter er i disse år i kraftig stigning. Rigmanden Niels Martinsens investeringsselskab, Friheden Invest, ser et stort potentiale i madvirksomheden Homemate, der satser på at levere sund og frisk hjemmelavet takeaway.
Søndag sker der noget på Store Torv. Boghandlen Kristian F.Møller har lejet et telt med plads til 100 tilhørere og inviteret en række kendte danske forfattere, bl. a. Hella Joof, til et stort oplæsningsarrangement.»Det er tredje gang, vi afholder "Litteratur på Store Torv", både kunder og forfattere er meget glade for arrangementet,« fortæller Marianne Møller, indehaver af Kristian F. Møller.Hun er fjerde generation i boghandlen og har stået bag disken, mens der stadig var biltrafik og parkering på Store Torv. I dag er torvet spærret af ved alle indgange, bortset fra vareaflevering mellem kl. 04-11.»Store Torv er et stort, åbent torv, hvor der ikke sker alverden, ligesom på Bispetorv. Vi har to øde torve i midten af byen, hvor ingen må køre eller holde, der er ikke rigtigt nogen, der bruger dem til noget, og det er ærgerligt, her er et stort potentiale,« siger Marianne Møller.At Store Torv kan vågne op, oplevede hun i forbindelse med den skov, der blev etableret under Aarhus Festuge for år tilbage.»Den gav så god stemning og øget aktivitet og liv, fordi mange mennesker opholdt sig her. Det viser, at man godt kan rykke folk til steder, de gerne vil være,« siger Marianne Møller.Hun er glad for bænkene, der er opstillet på torvet, men kunne godt ønske sig flere tiltag.»Byplanmæssigt kunne man godt gøre noget. Folk går hen langs facaderne, det er sjældent, de går på kryds og tværs eller opholder sig inde på midten. Det har noget med indretningen af torvet at gøre,« siger Marianne Møller.Tiltrækker højprofilmærkerErhvervsmægler Torben Klitgaard fra Colliers har været med til at finde lejere til flere af erhvervsmålene på Store Torv.»Store Torv er oplagt for højprofilkoncepter, som vil skille sig lidt ud fra mainstream.Der er stor bevågenhed omkring Store Torv fra de store brands, og man vil gerne vente længe på at komme ind her. Firmaerne er især meget bevidste om, at krydstogtgæsterne bliver ledt ind til Store Torv,« siger Torben Klitgaard.Store Torv kombinerer stemningen fra Latinerkvarteret med Strøgets synlighed.»Ulempen kan være, at torvet er en for stor, åben plads, der mangler intimiteten, som man har i de andre handelsgader.Den store synder er midten af torvet, hvor der kunne skabes noget interessant, for eksempel et madmarked a la Torvehallerne i København, det kunne give liv til området og butikkerne.Der skal være en magnet, men det kræver politisk vilje,« siger Torben Klitgaard.Hornvarefabrikken lå på Store Torv i tre år, inden butikken flyttede til Volden for et par måneder siden.»Vi havde en kæmpestor butik i to plan på Store Torv og havde svært ved at gøre brug af alle de kvadratmeter, som vi skulle betale for,« siger Rasmus Høj Jakobsen, butiksbestyrer hos Hornvarefabrikken.Han oplevede også, at der skete for lidt på Store Torv.»Mange af vores kunder siger, at Store Torv ikke er et sted, man har lyst til at opholde sig. Det er et flot torv med Domkirken, og man kunne sagtens gøre mere ud af den kæmpestore, lidt golde, plads midt i byen, både for butikkernes og aarhusianernes skyld. Få lidt natur og bænke ind, skabe lidt læ, gøre det mere hyggeligt og stemningsfuldt,« foreslår Rasmus Høj Jakobsen.Han oplever, at Latinerkvarteret indbyder mere til at slentre i roligt tempo end Store Torv, som mest er en passage fra Strøget og ned i Latinerkvarteret.Ingen varer på torvetBåde Rasmus Høj Jakobsen og Marianne Møller er kede af reglerne omkring vareeksponering på Store Torv.Butikkerne må kun stille varer ud inden for 60 centimeters længde fra facaden - i modsætning til Søndergade, Ryesgade og Clemens Bro, hvor butikkerne har en zone på 150 cm til udstilling af varer.»Kommunen er rundt at håndhæve forbuddet med jævne mellemrum. Vi vil ikke fylde hele torvet, men vi vil gerne ligestilles med Strøget, så vi kan få lidt ud af den plads, der alligevel står tom derude. De handlende kunne skabe lidt mere liv,« siger Marianne Møller.Kim Gulvad, chef for Drift og Myndighed i Aarhus Kommune, påpeger forskellen mellem Strøget, som er en handelsgade, og Store Torv, der er et arrangementsområde.»Men har butikkerne på Store Torv idéer, de kan gå sammen om, er vi altid åbne for en dialog,« siger Kim Gulvad.Til idéerne om mere udsmykning af torvet siger han: »Jo mere vi sætter op, som skal flyttes ved arrangementer, jo dyrere bliver det. Men vi arbejder med at etablere flere siddefaciliteter, ikke mindst omkring Vanddragen, der jo er meget populær hos børnene om sommeren.« Til idéerne om etablering af mere permanente tiltag midt på torvet, f. eks. a la Torvehallerne, understreger han, at det er en politisk beslutning.»Fra min tekniske vinkel vil jeg pege på den gamle middelalderby, der ligger lige under belægningen. Vi vil helst etablere ting oven på belægningen, for det kan blive dyrt at grave, hvis der er arkæologiske ting, der skal bevares,« siger Kim Gulvad.Internationale luksusbrandsTorben Klitgaard ser et potentiale for Store Torv, der på sigt vil kunne tiltrække internationale luksusbrands som f. eks. Louis Vuitton.»Hvis man fortsætter med at udbygge antallet af højprofilsmærker, vil det styrke Store Torvs rolle som Københavns Østergade, der har samlet dyre brands. I dag er butiksniveauet ikke højt nok, men Store Torv har flyttet sig meget over de seneste 15 år, så det kan måske også udvikle sig yderligere over de næste 15 år,« siger Torben Klitgaard.jpaarhus@jp.dk Fakta: FAKTABegivenheder på Store TorvLitteratur Søndag den 28. maj 11-11.45: "Gaven og Reformationen" 12-12.45: Hella Joof 13-13.45: Steff en Heiberg 14-14.45: Lone Hørslev 15-15.45: Jose fine Klougart 16-16.45: Caspar Eric 11.15-12.45: Oplæsninger for børn.Gratis adgang, ingen billetter.Mulighed for bogsigneringer.Arrangør: Kristian F. Møller.Åbningsreception hos Shoe Chapter Ny sneakersbutik på Store Torv 4. Lørdag den 27. maj fra kl. 15.Alle er velkomne.Bar åbner udeservering Fra i går, fredag, laver Alberts udeservering foran indgangen til baren, Store Torv 3, med tapasanretninger, vin, øl, drinks og cocktails. 70 siddepladser i et afskærmet miljø hver dag fra kl. 12.
Tom plet: Store Torv er øde og forblæst, og her sker for lidt. Sådan lyder kritikken fra flere butikker. Torvet har et stort potentiale, mener erhvervsmægler.
Der er to mænd, der glæder mit hjerte i denne uge. Og det er såmænd to vidt forskellige mennesker, som jeg altid har haft en svaghed for.Prins Henrik og Nicklas Bendtner.Først om prins Henrik, som jeg har været virkelig bekymret for de sidste uger. For hvad havde Margrethe gjort ved ham? DET SIDSTE, MAN hørte, var, at han var dement og bosat i Danmark. Det var for dyrt at flytte hans hof til der, hvor han helst ville være. Nemlig som han selv sagde en af de sidste gange, vi så og hørte noget til ham: - Jeg skal hjem til Frankrig NU! Det ville jeg også foretrække, hvis jeg var ham, men han er åbenbart sat ud af spillet.Jeg frygtede, at han var bag lås og slå på Amalienborg, for han var som sunket i jorden. Jeg bor i Sværtegade og plejer at vinke til ham, når han tager sin daglige rute fra Amalienborg til Torvehallerne på Israels Plads, hvor han i al slags vejr sad ude og spiste østers ved et træbord. Han åbnede dem selv med sin lommekniv, og danskerne hilste glade på den evige franskmand.MED ÉT VAR han væk, alt imens dronning Margrethe fik det sjovere og sjovere med veninderne og blev smartere og smartere og smartere og smartere i tøjet.Havde hun slået ham ihjel? Gudskelov tak og lov. Nej! I DENNE UGE dukkede han op sammen med sin franske nevø på Det Kongelige Teater.Han så moderne ballet i kongelogen, og da publikum opdagede ham, rejste hele salen sig op og klappede vendt mod ham i flere minutter.Han stod smilende og glad og tog imod den fornemme hyldest fra de hundredvis af mennesker, der gentog hyldesten, da Henrik og nevøen kom tilbage i pausen.PRINS HENRIK ER heldigvis ikke slået ihjel af Margrethe, men han er på tålt ophold i Danmark og kommer med garanti ikke i nærheden af en journalist.Fred være med dig, Henrik - vi kan godt lide dig her i Danmark.OG SÅ TIL SIDST søde, søde Nicklas Bendtner.Du har også været ude i kulden i ordets bogstaveligt forstand.Forvist til Norge.Og hvad skete der så, da du kom med på landsholdet mod Irland i Dublin? Du scorede mål i det sidste minut efter at have tigget og bedt om at få lov til at tage straffesparket.DET KRÆVER MOD at tigge og bede. Og det mod havde du.Jeg glæder mig på dine vegne og ønsker dig al held og lykke i fremtiden.Godt gået, Henrik og Nicklas.
Det kræver mod at tigge og bede. Det mod havde Bendtner, da han tiggede sig til straffesparket. Godt gået! KAREN VERDEN IFØLGE  stiller hver uge skarpt på de væsentligste ting i samfundet og i sit eget liv lige nu. For som hun siger: ' Så kan I måske lære af mine dumheder og blive lykkelige...'.
IMORGEN bliver den nye lokalplan for Papirøen efter al sandsynlighed vedtaget af Københavns Kommunes Teknik-og Miljøudvalg: Et nyt bykvarter på Christiansholm, som Papirøen rettelig hedder, med en række haller omkring et grønt indre byrum og med promenade mod vandet. Af de i alt 45.000 kvadratmeter, som mest bliver boligbebyggelse, skal mindst 6.000 bestå af serviceerhverv (herunder cafeer og restauranter), udstillingsvirksomhed og »funktioner« til kultur-, idræts-og fritidsformål.Ambitionen er »at skabe et offentligt byliv og et privat boligliv i balance og i et givende samspil«. I princippet bliver der altså plads til Københavns Havns næststørste trækplaster efter Islands Brygge: Copenhagen Street Food, som er blevet synonymt med Papirøen. Øen er på tre år gået fra at være et totalt ukendt tidligere papirlager for dansk dagspresse til at være den syvende mest populære attraktion i København ifølge Tripadvisor.Populariteten er udelukkende drevet af 35 madboder og initiativtagerne til Copenhagen Street Food, som ønskede at skabe en mellemting mellem Torvehallerne og Christiania.De har skabt fællesskab og liv i en grad, så det vist også er kommet lidt bag på dem selv - helt uden lokalplaner, arkitekter og kommunal planlægning: Jeg har været der sommer og vinter, til frokost og til aften, og der er altid mennesker på Papirøen.31. DECEMBER i år er det slut - folkene bag har vidst fra start, at de kun havde Papirøen midlertidigt, og der arbejdes på at finde alternativ placering/muligheder - alligevel synes jeg, at der er grund til at begræde, at Papirøens madboder lukker.Ikke kun på grund af den udemærkede mad til gode priser, men især på grund af det liv, maden skabte.Selv om bodene muligvis kan vende tilbage den dag, det nye byggeri står klart, står det også klart, at det bliver noget andet. Mere velorganiseret, dyrere (huslejen bliver helt sikkert højere end de 2.500 kr. for 9 kvadratmeter plus kontingent til stadeholderforeningen, som stadeholderne betaler i dag) - og dermed mere forudsigeligt, pussenysseligt og kedeligt.Jeg håber, håber, håber, at Københavns Kommune finder et andet sted med potentiel charme, som de 35 boder med mad kan give nyt liv og sjæl. Men jeg frygter det værste.For Københavns Havn er allerede planlagt halvt ihjel. Det er sidste chance for at lave en plan for det uplanlagte i den havn. Og det må meget gerne involvere madliv.annette.nyvang@pol.dk 

Jeg orker ikke at høre ét ord mere om madmarkeder i København.Ikke ét. Og da specielt ikke nu, hvor det hyperpopulære Kødbyens Mad &amp; Marked, som havde så meget potentiale, har måttet dreje nøglen om efter i flere sæsoner at have forsøgt at kombinere salg af friske råvarer med streetfood.Og det er netop kombinationen af de to ting, der synes problematisk, og det er grunden til, at jeg ikke orker at høre mere om det. Det er, som om ingen har gjort sig klart, at vi bliver nødt til at skelne.Er det flere ferskvaremarkeder, byen skal have, eller er det flere streetfoodmarkeder? Det eneste, der kan lokke mig på madmarked, er udsigten til pivfriske råvarer dyrket i en galakse ikke fjernt herfra, men allerhelst bare oppe i Lammefjorden eller ude i Lejre. Der er et hav af gode grunde til at elske den slags madmarkeder.Ud over det bæredygtige i jord-tilbord-princippet handler det om kulinarisk kvalitet, at vide, hvor dine råvarer kommer fra, at slæbe børnene med og lade dem se den sæsonbestemte diversitet i vores terroir, at støtte lokalområdet.Hele smøren af ting, som ingen kan have noget imod.Og jeg er sikker på, at hvis jeg stillede mig op foran det lokale supermarked og gennemførte en hurtig rundspørge om, hvorvidt folk ville støtte sådan et lokalt marked og købe deres kød, fisk og grønt der, hvis det skulle åbne i deres lokalområde, ville svaret være et overvældende og rungende JA! Inde på rådhuset har man også for længst lugtet markedslunten. De vil have flere af slagsen, og hver gang der sendes et nyt udbudsmateriale på gaden for at lokke driftige sjæle til at blive markedsoperatører og stadeholdere, er det med paroler om at sikre københavnerne adgang til friske og økologiske råvarer, og der er generelt fuld plade i bullshitbingo med ord som ' bæredygtig', ' lokal' og ' synergi'.Så hvorfor ender byens madmarkeder næsten altid som streetfoodmarkeder og udendørsbarer stort set uden skyggen af ferskvarer? Jo, det gør de, fordi: 1) Du lyver, når du siger, du vil bruge ferskvaremarkedet. Du betragter det som et råvaremuseum, hvor du kan komme og kigge på gulerødderne, imens du taler med en bondemand, inden du sigter direkte mod rosébaren og frituregryden, og således har du fået en på opleveren, inden du stryger forbi Netto på vejen hjem. Og hvis det afspejler noget som helst, er det vores tilgang til mad og råvarer, og det er ikke spor flatterende.2) Politikere over en bred kam har ingen idé om, hvad de sætter i gang, når de vil sole sig i lækkerheden på de megapopulære madmarkeder, som I åbenbart skriger på. Men her er et hint, og det er fuldstændig gratis: Producenterne af de ferskvarer, I politikere gerne vil have, at københavnerne skal svælge i, er mestendels meget små firmaer, ofte enkeltmands-, som i forvejen arbejder 7 dage om ugen for at holde skindet på næsen.De har simpelthen ikke råd til at sætte en weekend til af endsige ansætte sig ud af at skulle stå på en parkeringsplads i Kødbyen for at sælge et bundt gulerødder.De kan ikke engang betale parkeringen for de penge, de tjener efter en weekend på marked i byen. Det er blot en af de mange udfordringer, der skal løses.HVAD SKAL VI SÅ GØRE? I skal lægge jeres indkøbsvaner om og holde op med at romantisere madmarkederne. Brug dem! Practice what you preach. Og så skal alle de politikere, der gerne vil klippe snore over til nye markeder her i byen, gøre sig klart, at hvis ikke man er indstillet på at bakke de forblommede vendinger op med handling og kroner og øre for at løse helt grundlæggende infrastrukturelle og praktiske udfordringer, bliver det aldrig nogensinde til andet end mere grill og mere bar under åben himmel.Og sidst, men ikke mindst, skal vi diskutere, om ikke markeder, hvis de virkelig er så vigtige for Københavns fremtid, i virkeligheden er kultur og derfor burde være berettiget til driftsstøtte, nøjagtig som for eksempel diverse spillesteder rundtomkring i byen er det. Vi skal diskutere, hvordan man kan beskytte markederne i en opstartsfase, så man ikke bare giver grønt lys til et væld af de samme tiltag i samme nabolag, så de ender med at udkonkurrere hinanden. Det er helt basale tiltag, der skal diskuteres, inden vi kan begynde at tænke på København som en markedsby.Kødbyens Mad &amp; Marked startede som et flagskib, der skulle sætte en ny standard for madmarkeder herhjemme. Og jeg ved, at de implicerede kæmpede en brav kamp for det, der skulle være et dynamisk, bæredygtigt marked, fuldt af liv og synergi mellem stadeholderne. Fuld plade, med andre ord. Men det endte som en skamstøtte over, hvor hult det lyder, hver gang københavnere og københavnske politikere henført taler om de madmarkeder, de kender fra Sydeuropa.Fri mig for det. Og tag ansvaret på jer, hvis I virkelig vil det her.ibyen@pol.dk Du lyver, når du siger, du vil bruge ferskvaremarkedet.Fakta: MIKROPORTRÆT Lars BjerregaardAlder og beskæftigelse? »42, skribent og tekstforfatter« Hvad er du mest til: streetfood eller ferskvarer på marked? »Absolut ferskvarer. Streetfood er frygtelig forudsigeligt. Og for det meste friteret. Og halvkoldt«. Hvad køber du helst på streetfoodmarked? »Østers«. Hvad køber du på ferskvaremarked? »Det, der er afgørende, er, at jeg kan få råvarer, der er pivfriske. Og som er anderledes end det udvalg, der er i det lokale supermarked. Råvarer, jeg ved, hvor kommer fra. På hverdagsbasis begrænser det sig for mit vedkommende til Torvehallerne, og det eneste, jeg gider købe der, er fisk. Man kan ikke engang finde en økologisk gulerod i Torvehallerne, i Nordeuropas mest økovenlige by! Det siger alt om, hvor lidt markedsmennesker vi er«. Hvad kommer du til at savne, når nu Kødbyens Mad og Marked er lukket? »Stemningen. Kødbyen er den perfekte ramme for et madmarked, jeg har haft vidunderlige eftermiddage i solen der, og jeg kan slet ikke forstå, at Københavns Kommune ikke vil gøre alt for at gøre det permanent«.
Vi himler op om Sydeuropas forjættende madmarkeder. Men når vi får dem i vores kvarter, gider vi ikke bruge dem til andet end at tøffe forbi for at indsnuse lidt stemning, før vi kører i Netto.
Fra 1-10 hvor venstreorienteret er du? »En god 8' er. Jeg vil ikke sige, at jeg er revolutionær, men de venstreorienterede værdier og ideer om menneskesyn og solidaritet ligger dybt i min krop. Der har aldrig været nogen, der tvang holdninger ned over hovedet på mig, men mine forældre har altid fået mig til at tage stilling, og man skulle argumentere for sin holdning derhjemme. På et tidspunkt i mine teenageår prøvede jeg at have en ekstrem politisk holdning, men så bad min far mig om at huske, at der altid er to sider af en sag. Måske er det derfor, jeg er endt i den bløde ende af Enhedslisten i dag.« Fra 1-10 hvor madglad er du? »Det er virkelig et svært spørgsmål. For selvfølgelig er jeg glad for mad, det er jo lækkert. Nogle gange føles det bare, som om verden ikke passer til, hvornår jeg er sulten. Jeg har altid lyst til store måltider midt om natten, og engang stod jeg op klokken 2 for at lave konfekt. Når jeg er på turne, som lige nu, er der mange uger med knækbrød og kopnudler, for det er svært at spise ordentligt, mens vi er af sted.« Hvad finder man altid i dit køkken? »Der er altid smøreost fra Philadelphia. Det spiste min mor altid, så det smager af barndom.« Hvad er din livret? »Pizza! Helt klart.« Hvad kunne du - af politiske årsager - aldrig finde på at spise? »Æg fra burhøns. For et par år siden læste jeg en artikel om det, og siden har jeg ikke gjort det. Jeg har faktisk også været medlem af Anima, fordi de facede mig på Roskilde Festival, hvilket er et lidt unfair sted at fange folk - dér er man jo fuld og følsom det meste af tiden. Jeg har også været vegetar, fra jeg var 16 til 21 år, primært på grund af klima og miljø, men det kom selvfølgelig også til at handle om dyrevelfærd.Min far sagde, at det bare var en fase, og så skulle jeg satme vise ham, at det var det ikke. Og det var faktisk nemt for mig at være vegetar, indtil min craving for spegepølse gik helt amok. Selv om jeg ikke er vegetar længere, har jeg stadig stor respekt for, hvordan dyr behandles og vores miljø, så hvis jeg spiser kød, så skal det være økologisk og ordentligt.« Hvad er din mest venstreorienterede madoplevelse? »I indre København er der en økologisk pølsevogn, som laver pølser fra fritgående dyr. Bare fordi man er venstreorienteret, behøver man jo ikke kun spise kogt broccoli. Det er dejligt, at man kan få en pølle med god samvittighed. Den pølsevogn blander to ting, jeg er vild med: fastfood og økologi.« Hvor ofte spiser du kød? »Normalt én til to gange om ugen. Jeg forstår ikke, hvorfor folk ikke kan forstå, at man ikke behøver spise kød hver dag. Det er jo bare dumt.« Er der noget, du skammer dig over at elske at spise, fordi det ikke harmonerer med din politiske overbevisning? »Jeg elsker kopnudler, og jeg får ofte reprimander for det. Det er jo kun E-numre, men jeg kan simpelthen ikke slippe det.« Hvad gør du med rester? »Jeg prøver altid at spise mine rester, men det går ikke altid så godt, fordi jeg ikke er meget hjemme.Når jeg er hjemme fra tour, kan jeg ikke købe stort ind, for så ender det med madspild, når jeg skal af sted to dage efter. Derfor fanges jeg i en dårlig spiral, hvor jeg mest bare spiser knækbrød og Philadelphia.Og kopnudler.« Har du en madpolitisk kæphest? »Alle grøntsager bør være økologiske. Der burde slet ikke være mulighed for at købe andet. Der er så meget sprøjtegift i ikkeøkologisk grøntsager.« Hvad er den mest højreorienterede spise, du kan komme i tanke om? »Jeg tænker på bondemænd, stegt flæsk, sovs og kartofler. Ligesom jeg vil have et økologidiktatur, vil de have et sovsediktatur.« Hvad er det værste, venstrefløjen har tilført madkulturen? »At det handler om at vise sig selv og sin økologi frem.Jeg føler, at et sted som Torvehallerne i København kun er for den kreative, venstreorienterede elite, og det bryder jeg mig ikke om. Hvis man ser på andre lande, er madmarkeder noget, der skaber fælleskab.Torvehallerne er det modsatte. Det er for eksklusivt.Det er gode råvarer, men det er jo primært foie gras og den slags, og det er de færreste, der kan være med der.«.jore@information.dk Fakta: LivrettenKatinkas hjemmelavede yndlingspizza Få en ven/ kæreste til at lave en pizzadej.Lav en tomatsauce. Steg økologisk, hakket oksekød på en pande med krydderier og chili. Skær løg, oliven, rød peber og champignon ud i små skiver.Smid den dåse med ananas, du har i skabet, i skraldespanden! Put ost på toppen. Masser af ost! Og hvidløgsolie! Så kører pizzabussen.De røde spiserDe Røde Spiser - Danmarks eneste venstreorienterede madmagasin - politiserer hver uge alt det, vi putter i munden. Mad er gennemsyret af identitet og ideologi: Hvem er vi, hvor kommer vi fra, og hvem vil vi gerne være, når vi spiser? Et fornuftigt venstreorienteret menneske bør selvfølgelig spise venstreorienteret mad. Men hvad er det? Hvor ligger bælgfrugter på den politiske skala, og er hummeren egentligt rød eller blå?.
Hun var vegetar i fire år, indtil hendes craving for spegepølse gik amok. Men sangerinde Katinka Bjerregaard forstår ikke, hvorfor alle grøntsager ikke er økologiske. Faktisk mener hun, at der burde være et økologidiktatur.
Københavnerne er tilsyneladende vilde med kombinationen af økologiske pizzaer og cocktails - og hvorfor skulle de ikke også være det, kunne man spørge.I hvert fald har der ikke ligefrem manglet gæster, eller naboer, som de kalder dem, på Neighbourhood Organic Pizza &amp; Cocktails, siden de åbnede biksen i Istedgade på Vesterbro i 2014.Til lyden af knitrende vinylplader serverer de friske cocktails og nogle ret så utraditionelle pizzaer. Du kan for eksempel få en Nordic Apples med friske æbler, bacon, comté, hvidløg, karameliserede løg og brøndkarse på toppen. Eller en Ham Blues med parmaskinke, Blå Kornblomst-ost, figenpuré, rødløg og frisk persille.Med andre ord skal du ikke forvente hverken Hawaii eller kebab, salat eller dressing. 90-100 pct. er økologisk, og de bruger kun halvt så meget dej som normalt, så bundene er helt tynde og sprøde.Nu udvider Neighbourhood så til endnu et nabolag. De åbner nemlig til sommer en filial på Frederiksborggade lige ved Nørreport. Konceptet er præcis det samme, pizza og cocktails, men der kommer til at være meget mere plads, så de kan imødekomme den store efterspørgsel.Faktisk skal der gerne blive plads til cirka 110 spisende gæster.Alle veje fører til NørreportDesuden vil der være et lounge-og barområde, hvor man kan hænge ud før eller efter maden. Og så vil de som noget nyt have frokoståbent i hverdagene.Til Ibyen fortæller restaurantchef Martin Beck Duedahl, hvordan området omkring Nørreport længe har haft brug for opbakning, men at det nu er ved at ændre sig.»Der begynder lige så stille at ske noget.Musling er åbnet, og Torvehallerne selvfølgelig. Det vil vi bare gerne være en del af. Og så er det jo et sted, som rigtig mange mennesker kommer forbi.Alle veje fører nærmest til Nørreport«. Med Neighbourhoods walk in-princip, hvor man ikke kan bestille bord, men bare kommer ind fra gaden, mener han desuden, at de kommer til at fylde et hul ud i Indre By.»I weekenden er det næsten umuligt at få et bord på bedre restauranter i Indre By, hvis man ikke har reserveret.Men hos os er der altid plads. Vi overtager nogle store flotte lokaler med masser af plads og højt til loftet. Og så har vi fundet nogle dygtige indretningsarkitekter, som forvandler rummet fuldstændig, så det bliver nogle lokaler, man bare har lyst til at være i«, fortæller Martin Beck Duedahl. »Det bliver superfedt«.Neighbourhood på Frederiksborggade 20 D, Kbh. K. åbner medio juni 2017.sebastian.f.wittrock@pol.dk 
PIZZANYT Den økologiske pizza-og cocktailbar Neighbourhood åbner ny restaurant ved Nørreport til sommer.
Østers, hummerhotdog og sandwichSkaldyr on the goAt hverdagen kræver champagne, er velkendt viden. Men til champagne skal der altså østers til, og de fås næppe bedre end hos Fiskerikajen i Torvehallerne, der tilmed er firstmovere inden for bæredygtigt fiskeri. Her kan du vælge mellem minimum 13 østersvarianter, som du snacke on the gomed tilhørende - god - champagne. Hverdag hver dag, ja tak.Fiskerikajen, Torvehallerne, stade H9G9, Rømersgade 18, Kbh. K WWW fiskerikajen.dk.Fritter med eddikeHummerhotdog? Arh hva? Oh yes! Foodtrucken Hooked, der har serveret rullende seafood på byens gader og stræder, har fået fast grund under gællerne og serverer nu fast deres vanedannende lobster roll på Nørrebrogade 59. Glem ikke lakseburgeren og deres vinegar fries, nu du er der.Hooked, Nørrebrogade 59, Kbh. N WWW gethooked.dk.Optimal sandwichSandwichen. Fås i utallige varianter og overalt. Oftest enten perverst for meget eller strafbart for lidt. I min optik skal den optimale sandwich ikke kunne hverken mere eller mindre end Lagkagehusets ost og skinke-sandwich. Sprød skorpe, blødt indre, veldisponeret sennepsmayo, et par skiver tomat og lidt frisésalat. Man kan bide over den, og den drypper ikke. Det var det hele, tak.Lagkagehuset, filialer i hele København WWW lagkagehuset.dk.Nudler, smørrebrød og kebabFrem med spisepindeneDer ligger et lille kawaii stykke af Japan over for Planetariet. På Issa får man de fedeste, lækreste udonnudler i store dampende skåle, som man kan sidde og kigge dybt ned i, mens man fortryder alle de ting, man sagde, og de numre, man dansede til. Prøv deres U3 - perfekt kogte udonnudler med to friturestegte rejer - eller smag Issas sobanudler lavet på boghvedemel.Issa, Sankt Jørgens Alle 6, 1615 Kbh WWW issafoods.dk.Godt danskHos Enghave Smørrebrød har de fattet, at godt smørrebrød kræver godt rugbrød.I den lille hyggelige hjørneejendom på Enghave Plads holder de det enkelt og ukompliceret. Deres hønsesalat er noget nær paradisisk, den smukke kartoffelmad ligeså. Der bliver smurt og serveret af smørrebrødsjomfruer så søde, at man ville ønske, de fandtes som takeaway.Enghave Smørrebrød, Enghave Plads 3, stuen th., Kbh. V WWW enghavesmorrebrod.dk.En trofast venUforholdsmæssig lækker lammekebab, frisk salat, dressing og godt brød. Kebabistan på Istedgade har tjek på shawarmaen, der hører til blandt byens aller-aller-bedste. I weekenderne er der åbent til klokken fem om natten, og det betyder ret beset, at du både kan få den tømmermændsforebyggende rulle med hjem fra byen og den tømmermændskurerende dagen derpå.Kebabistan, Istedgade 105, Kbh V.WWW facebook.com.Ramen, sprød kylling og tacosBlæret japanskNudler hos Slurp er kun fastfood i det omfang, at du kan få plads. For her er ofte kø, så du risikerer, at det bliver fastfood med forsinkelse. Men når du kommer til og bestiller, får du efter fem-ti minutter din ramen, japanerens foretrukne fastfoodspise. Og hos Slurp serveres en blæret ramen, der kan konkurrere med selv de bedste ramen-yas i Japan.Slurp Ramen. Nansensgade 90, Kbh. K WWW slurpramen.dk.Ustyrligt sprød kyllingJaggers filialer er indrettet, så de minder om prototypen på en rigtig fastfoodkæde med disk i bunden af lokalet, bakker og det hele. Men der er ikke meget McD over selve maden med den smørstegte briochebolle, en fried chicken, som er ustyrligt sprød og saftig, og en sindssygt lækker salted caramelmilkshake.Convenient, yes, men det smager så meget bedre end hos de vante kæder. Maden bliver lavet, når du bestiller, og af gode ingredienser, og kvaliteten er tårnhøj, selv om priserne er rimelige.Jagger. Istedgade 62, Kbh. V.WWW jagger.dk.Fråderen taco grandeDen her tacobiks er lig med ægte fastfood forstået som tjep betjening og tjep servering. Jeg kan anbefale en Taco Grande, som er en super size-version af en normal taco. I versionen campechana får du for 90 kroner både svine-og oksekød, en kæmpe skefuld guacamole og masser af smeltet ost. Totalt fråderen tømmermændsmad.La Neta. Nørrebrogade 29, Kbh N.WWW mikkeller.dk/location/la-neta.En ristet pølse, en burger og flere tacosEn Børge hos HarryPå Harry's Place har man i snart seks årtier kunnet få sig en Børge, som er den legendariske ristede pølse, der er stor som en agurk og stegt sprød i palmin og skal serveres med den hjemmelavede chilisovs ' krudt'. Det er hverken økologi i kødet eller hjemmeslagtet tarm omkring, men fra Børge lyder byens største knæk, og den smager genialt.Harry's Place.Nordre Fasanvej 269, Kbh. N.Fritter med eddikesaltGasoline Grill har forstået essensen i en god amerikansk cheeseburger, som alt for ofte bliver maltrakteret af snedige påfund på byens mange nye burgerjoints.Hos Gasoline er oksebøffen stor og spreder sin saft ned i de bløde, let sødlige boller, mens cheddar og lidt sød sennep dydigt lader kødet om hovedrollen.Og så har de gode fritter med eddikesalt - hvem elsker ikke det? Gasoline Grill. Landgreven 10, Kbh. K.WWW facebook.com/gasolinegrill.Byens bedste tacosByens bedste tacos serveres hos Hija de Sanchez, hvor fladbrødet er lavet på nixtamaliseret masadej, sådan som mexicanerne altid har lavet den i overensstemmelse med traditionen fra mayaerne og aztekerne. Det giver et elastisk bid og bittersyrlige note i wrappen omkring de friske, enkle og præcist krydrede minimåltider, som man aldrig kan få nok af.Hija de Sanchez.Slagterboderne 8, Kbh. V.WWW hijadesanchez.dk.ibyen@pol.dk morten.hjortshoj@pol.dk sandra.brovall@pol.dk joakim.grundahl@pol.dk 
Ibyens madanmeldere udpeger de bedste steder, man kan købe fastfood i København. Og det spænder lige fra klassiske sandwich hos en bagerkæde og østers til en ualmindeligt god, ristet pølse og japanske specialiteter hos nudelnørder.
»Jamen se lige, jeg kan spise alle de marcipangrise, jeg har lyst til,« udbryder en 10-årig pige henrykt ved synet af fadet med massevis af gården Ängavallens nuttede og hjemmelavede miniaturegrise på rad og række.Efter lidt forældreforhandling ender det dog med en øvre grænse for griseindtaget. Men pigen ser stadig fornøjet ud, for der er også trøffelkugler, peberkager, nougathapser og meget andet at plukke af.Og det er bare desserten, efter man har spist sig mæt i det store, indbydende svenske julebord her på gården, hvor alt er frisk, økologisk og hjemmelavet. Langt det meste stammer fra gårdens egne marker, stalde, køkkenhaver og mejeri. Dog ikke silden, naturligvis. Den er fra Norges iskolde vande ved vestkysten.Men hjemmelavet er den altså, og brødet dertil er nybagt på mel fra Ängavallens egne marker.Der er krukkevis af svenske sildeklassikere på bordet. Husets egne oste frister - den med himmelblå skorpe er en drøm -ligesom en ingefærmarineret laks. Børnevenlige er kasserollerne med svenske kötbullar og andet varmt. Desuden juleskinke, røget oksefilet i silketynde skiver og meget mere. Går man sulten i seng, er man selv ude om det.Et par fridage, inden det gør løsSkønt den sidste tid op til jul er travl, ser det ud, som om det er godt givet ud for familierne omkring julebordet her at trække stikket og nyde en stund sammen. Det er også skønt efter maden at tage en kop kaffe, lade andre om opvasken og skrå over gårdspladsen med lys i grantræerne derude for at finde længen med de storartede værelser. Og bare lytte til stilheden herude. Vi er højst en halv time fra Malmø centrum, men landligt, det er her.Se levende dyrMan behøver ikke overnatte på Ängavallen, men det nærmer sig selvplageri at sætte sig selv og trætte børn ind i bilen, når aftenen slutter.For næste dag er der nemlig hjemmelavet morgenmad og fri bane for en tur ud i den friske luft, så ungerne kan opleve Ängavallens dyr, der lever det gode liv. De vælger selv - dyrene, altså - om de vil ud på marken eller hygge sig med vennerne under halvtaget. Og smågrisene løber rundt som fornøjede tumlinger, aldeles som de har lyst til. Også på grusvejene mellem staldens lader og folde. De er næsten lige så søde som gårsdagens marcipangrise, og man må være forberedt på, at ens barn bliver vegetar på stedet efter mødet med de nuttede små. Eller i hvert fald plager om at få flæskestegen skiftet ud med fjerkræ juleaften.»Vi har altid åben gård for vores gæster. Man er velkommen til at vandre ud til dyrene. Så pak gode støvler i bilen, så I klarer mudderet, grusvejene og sneen, hvis den kommer,« understreger gæstgiver Rolf Nordström, der driver gården med sin familie.Begynd i TorvehallenDe er gode til julestemning, vore svenske naboer, så hvis der skal sættes lidt hakker på to do-listerne, er Malmøs gader i den gamle bymidte fine jagtmarker til gaveshopping inden afslapningen ved det svenske julebord.Det er let at komme af med bilen i p-huset om hjørnet fra ' Saluhallen' i Gibraltargatan, som er Malmøs nyåbnede torvehal, der er rusten udenÆgte på - det er med vilje - og smagfuld indenfor. De morgenfriske tager hul på minirejsen med kaffe hos Jakobs Bageri. Folk i alle aldre elsker hans kardemommebrød. Så er dagen godt i gang, og de hyggelige gågader med Stortorget og det søde Lilla Torget med huse fra 1500-tallet er ikke langt derfra, når der skal hygges.Men få nu hentet bilen i god tid, så familien kan lande på Ängavallen og få anvist værelset i ro og fred, inden der åbnes for julebordet og den lækre og naturligvis økologiske glögg - også en variant uden alkohol til børnene - der serveres som velkomst.Så er man rigtig kommet på miniferie i Skåne.rejser@bt.dk Fakta: FAMILIEFIF TIL MALMØ1. Ud på isen og få appetit til julemaden på skøjtebanen i Folkets Park.Skøjter udlånes fra 15.00 til 18.00 (16.00 i weekenden), så længe lager haves. Og når vejret arter sig.2. Nyd træerne pyntet med lys på Malmøs torve. Lad børnene vælge det flotteste, og snup familiefotoet foran træet. Så er næste års julekort i hus.3. Kik efter gaver hos Granit, Södergatan 3, hvis du er til gedigent og smart køkkengrej, kurve og alt godt til at holde orden med.REJSEINFO MALMØTransport: Broen fra København lander direkte i Malmø, og det er praktisk at have bil med for at komme videre til Ängavallens gård. Der er også mange gode restauranter med julebord i Malmø, hvis man ikke er i bil og kan komme til Ängavallens gård. Bliver du i Malmø, går regionaltoget fra Helsingør via Kbh. H til Malmø Centralstation få minutter fra den gamle midtby. Der går også busser fra København.Ophold: Hvis ikke du bor på Ångvallens gård, er der flere hoteller i Malmø i alle priskategorier.Ängavallens gård: Ängavallens väg 17-9 Norra Håslöv, Vellinge NB: Husk pas, da der er kontrol ved indrejse.
SVERIGE Alt godt fra grisen og gaveshopping til en god valutakurs gør Malmø perfekt til en lille julerejse  med hygge og forkælelse for hele familien.
Det er virkelig besynderligt, at ingen har tænkt på dette noget før, men det er der vist nok også, angiveligt cirka 15 år før, men man rider ikke den dag, man sadler i de kredse. Men nu er den her så, Tivolis nye Food Hall, engelsktalende må verden nu være, og den er en god nyhed. Mens WestMarket (!) længere ude ad Vesterbrogade skranter slemt, så ligner dette en født succes. Lige midt i København og direkte over for Hovedbanegården med både adgang til og adgang fra Tivoli behøver man ikke være ejendomsmægler for at kalde placeringen central.Jeg har været forbi mange gange, mest ved frokosttid, men også f. eks. en tirsdag eftermiddag kl. 17, hvor der var så mange mennesker, at det var for meget til mig - hvad det hurtigt bliver. Mylderet lod ikke til at genere andre, og stedet skal jo leve; det er ikke et hyggeligt sted til sagte samtaler, men netop et pulserende centrum, hvor man kan få alt muligt hele tiden, og hvor f. eks. børnefamilier ville kunne spise noget forskelligt, hvad der har det med at redde stemningen i glat føre.Et dejligt lebenDer er et dejligt leben i den 850 kvm store madhal; adgang fra gaden, altså, men også udgang til haven, så man snart kan nyde sin mad derude - vel at mærke uden at løse billet.Kontrollørerne melder sig først, hvis man søger længere ind til forlystelserne, og det behøver man jo ikke for at fornemme stemningen. Det bliver en succes, når det bliver forår og sommer, det tør jeg godt spå.I selve hallen er der mange steder at sidde, små øer med barstole og langborde, hvis man ikke foretrækker at sidde ved selve boden.Alt dette forudsat, at der er plads. Rapporter fra dagene mellem jul og nytår melder om en massiv tilstrømning.Men vigtigst af alt: Det fungerer faktisk herinde. Madboderne holder åbent, og de er bemandede og forberedte, når de åbner.Man kan få mad og skal ikke vente på det i timevis. Kvaliteten er over middel for dansk gademad, hvad der også kan hænge sammen med, at flere af aktørerne er meget erfarne folk. Gorm's Pizza, f. eks., behøver næppe megen nærmere præsentation, for nu kan man købe hans dej i supermarkedet og se hans melindsmurte barn i tv-reklamerne.Han findes i Torvehallerne og mange andre steder, og han popper op til Folkemødet på Bornholm og så videre; det går Gorm godt. Letz Sushi er det heller ikke ligefrem chokerende at finde her, men det er jo på den anden side meget rart for den, for hvem sushi er det eneste saliggørende.Troldebørn og stærke drinksEnkelte har klaget over, at Gorm's Pizza, Chicks by Chicks, Brødflov, Letz Sushi, Cock's &amp; Cows og andre også findes andre steder i København, men jeg har virkelig svært ved at se problemet i det; jeg vil gerne overraskes, når jeg er sulten, men jeg vil allerhelst være sikker på at få noget at spise, og et sted som Tivoli Food Hall handler også i kraft af placeringen ikke mindst om fart, effektivitet og professionalisme.Der er dog også nyskabelser.Vel nok den mest hypede bod af dem alle er BobbaBella, for det er folkene fra Kadeau, Michelin-restauranten med bornholmske rødder og københavnske grene, der står bag denne grillbar/ shawarmabiks.BobbaBella betyder troldebarn på bornholmsk, og det er angiveligt betegnelsen for beboere, der ikke har rødder på øen i flere generationer.Og så er der The Bird &amp; Kissmeyer; baren ligger lige ved indgangen fra Bernstorffsgade, og det er ikke alle, der vil komme videre end hertil, for her fås både øl, gin - og toast! "The Bird &amp; The Churchkey", der ligger på Gl. Strand, har Nordens største ginsamling, og her i Tivoli er de gået sammen med ølbryggeren Anders Kissmeyer fra Nørrebro Bryghus, der serverer 15 gode øl på fad.Brødflv og kaffetørstigMadhallen åbner allerede klokken syv om morgenen, hvor man kan få sig en kop meget seriøs kaffe og spise en virkelig god croissant hos Brødflov. Deres bagværk er i orden, og ja, de ligger også på Falkoner Allé på Frederiksberg, men det er jo et andet sted.Senere, klokken 11, åbner alle øvrige stande, og så er der frit valg på alle hylder.Priserne er generelt ikke hårrejsende. En hurtig frokost fås de fleste steder til omkring 100-150 kr. eller mindre, og ikke engang prisen på en fadøl (f. eks. 65 kr. for et stort glas Jacobsen IPA på Gorm's Pizza) kan siges at være chokerende, stedet taget i betragtning. Og slet ikke hvis man sammenligner med Tivoli-priser i almindelighed.Den nye Food Hall bliver næsten garanteret en stor succes og sikkert helt urimelig overrendt til sommer. Med god grund, for stedet er faktisk bedre end summen af dets enkelte aktører; diversiteten sejrer.lillelund@jp.dk Jeg vil gerne overraskes, når jeg er sulten, men jeg vil allerhelst være sikker på at få noget at spise, og et sted som Tivoli Food Hall handler også i kraft af placeringen ikke mindst om fart, effektivitet og professionalisme.Fakta: Mexicansk med måde ZÓCALOZócalo er en mexicansk betegnelse for en central plads, og det har lånt navn til mexicanske gademadssteder mange steder i verden, også i Stockholm, hvorfra den arriverer i København, hvor det er småt med konkurrence på området - det er jo ikke ligefrem den mexicanske indflydelse, der sætter sit præg på byen.Mexicansk mad er tungt, fedtet og krydret, tømmermandsmad ville man sige, hvis man var grov, men i den henseende går de ikke hele vejen; der advares pænt fra menuskilte med chilisymboler, hvis noget kan synes stærkt, og efter et par nedslag i menuen synes jeg ikke, der er noget at være bange for; chilierne er ikke så stærke, at det gør noget - så alle kan være med.Her er både vegetariske retter og børnemenuer, meximad i turistversionen. Dog er der pænt ryk i en quesadilla med langtidsbraiseret oksekød, ganske vanedannende, god dybde i smagen, mens de medfølgende nachos og deres tilhørende dressinger er ret banale, men ellers fine nok. Jeg vender tilbage.Hensat til Molslinjen HALLERNES SMØRREBRØDHallernes Smørrebrød hører, som navnet antyder, oprindeligt til i Torvehallerne, men det er oplagt, at der også skal være smørrebrød her i Tivoli - det er trods alt en slags nationalspise. Overvældende godt er det ikke, især ikke når man tager alle byens alternativer i betragtning, for de er mange og ofte meget bedre.Alle stykker er forsmurte og på tyndt, maskinskåret rugbrød - fra baren kan man følge med i den industrielle produktion, og det er ikke altid en fordel at se alt. Imens vælger man fra kortet eller snarere mellem de allerede færdiggjorte stykker bag glasset. Et stykke med hønsesalat var både koldt (fra montren) og ferskt smagende, og de to obligate stykker bacon var triste og uden sprødhed.Et stykke med røget laks på hvedebrød var blødt og skæmmet af en alt for generøs smørelse; jeg følte mig hensat til Molslinjen, selv om Hallernes Smørrebrød er billigere.Læg dertil, at maden serveres på paptallerkner og med plasticbestik, så begynder pointen at fortone sig. Øllet er fra Mikkeller og glimrende, men det redder ikke stedets ære.Gin &amp; toast, naturligvis THE BIRD &amp; KISSMEYERToast, gin og øl, det lader sig høre, og man skal også høre på bartenderen, for hans snakkesalighed er tilsyneladende en del af konceptet. Det er fredsommeligt nok, medmindre man rammer den forkerte dag (sin egen), og det kunne godt være tilfældet, for dette er måske snarest et sted til sent på aftenen eller dagen derpå. Til gengæld er her ikke så mange børnefamilier, der hænger ud omkring ginflaskerne.15 slags øl, adskillige skarpe drinks (gin er jo højeste mode) og fornuftig mad; både deres cowboytoast og den klassiske, parisiskeversion er metervis fra den sørgelige spise, vi normalt kalder toast; her er brødet både let, sprødt og syndigt, og råvarerne - skinke, braiseret oksekød, ost - helt klart i orden, så man føler sig ikke helt så sølle, når man spiser det. Man skal nu nok stadig ikke fortælle det til sin diætist, det er og bliver en fedtet menu, men her er det faktisk også rigtig mad.Et ret gennemført og præcist koncept, som tilmed repræsenterer en nyhed i byen, så tak for det.Troldebørn og bornholmere BOBBABELLAMenuen er velkendt og ikke så eksotisk (og meget mindre eksotisk, end man skulle tro, hvis man skulle dømme efter foromtalen).Det bedste er shawarmaen. Halvt kylling, halvt lam, meget lækkert kød og krydret nogle trin over det banale, bl. a. med kabis (fermenteret majroe), salat og husets egen krydderiblanding. Brødet er hjemmebagt og rullet lige vel løst, så shawarmaspisningen er ikke mere elegant her end andre steder i byen og verden, men den udstråler bestemt kvalitet i råvarevalget, hvad der er mere, end man kan sige om de fleste shawarmaer.Her fås også burgere, fritter, ostefritter med havgus-ost, nanbrød, og husets cheeseburger kan man roligt vælge; den er velstegt (medium) og helt enkelt og bestemt et niveau over gennemsnittet.Generelt et glimrende sted, om end chokeffekten udebliver - og det samme gør, synes jeg, egentlig den bornholmske fornemmelse, som er det store selling point. Men det er der måske et sted, uden at jeg har opdaget det.Vin midt i verdens vrimmel LE PETIT VINBAREndnu en genganger fra Torvehallerne og bestemt et hyggeligt alternativ. Godt et par håndfulde vine på glas, sjove bobler (herunder mousserende vin fra Piemonte) og øl af egen aftapning er nok til at gøre stedet værd at besøge. Godt udvalg. Vinen kommer fra tempereret vinskab, hvorfor jeg må have været uheldig med at få et glas rødvin, der klart var for varmt serveret. Øllet er til gengæld af høj kvalitet.Man kan spise til. Jeg var forbi på en mandag, hvor man højtideligholder vegetardag, af ideologiske grunde, som det blev oplyst.Det afholdt dog ikke den kvindelige tjener fra lige at fikse en skinketoast til sin sultne kollega, sådan er det tit med ideologier. Selv tog jeg senere revanche med en steaksandwich, der var god og saftig, om end lidt særegent fortolket som en flad bøf - ikke skiveskåret - lagt mellem to skiver franskbrød og garneret med salat og syltede, snarere end karamelliserede, løg. Fin ostetallerken - ellers nøjes bare med en drink, for her er rart at sidde med et glas midt i verdens vrimmel.Gorm's her og der og allevegne GORM'S PIZZAHans claim to fame er jo den tynde, sprøde bund, og den er også virkelig god - men det er så det, og så er det jo heller ikke sværere at fremstille en tynd, sprød pizzabund; Gorm's priser er i overkanten for det, det er.Gorm's salumi (90 kr.) havde alt for meget tomatsovs, som væltede rundt og egentlig ødelagde oplevelsen af den sprøde bund, ligesom en klar overdosering af tørrede krydderier tog toppen af smagsoplevelsen. En såkaldt Party i Provinsen (90 kr.) rummede små totter af hakket kød, og det er vel grunden til navnet, for den havde også masser af sprødt kål som fyld, og det får man garanteret ikke på sin pizza, når man trykker den af i Bjerringbro by night. Til gengæld får man nok de tørrede krydderurter, som gik igen her en masse.Betjeningen er generelt venlig, om end også too cool for school, og hvordan pizzaen skal spises afhænger af, hvilken side man sidder på. På den ene side af baren er der et pizzahjul, så man selv kan skære, dertil bestik, hvis man skal bruge det, på den anden side slet ingenting.
Man kan kun undre sig over, at det ikke er sket før.
Alt for meget fokus på at være effektive indkøbere, alt for lidt på kundernes behov. Sådan betegner detailhandelsekspert og ekstern lektor ved CBS Per Østergaard Jacobsen den måde, som danske supermarkedskæder driver deres forretninger på.»Supermarkederne bliver ved med at sælge ingredienser, mens forbrugerne efterspørger løsninger som for eksempel færdige måltider. Når man kommer til udlandet, ser man butikker, som har et overflødighedshorn af varer, mens danske butikker halter helt vildt efter«, siger Per Østergaard.Butikkerne holder sig tilbage, fordi de har haft svært ved at skabe sig en fornuftig forretning på et marked, hvor deres indtjening har været vigende. Imens løber en del af kunderne over til takeaway eller køber mad i kantinen på deres arbejde, mener han.»Indkøberne driver en effektiv salgsmaskine, som handler om, hvordan man kan minimere omkostninger, men de glemmer at se på, at forbrugerne er begyndt at søge flere varer at vælge imellem«, siger Per Østergaard Jacobsen.Tal fra Coops årsrapporter og Dansk Supermarkeds regnskaber viser, at supermarkedskæderne tjener færre penge år for år. Samtidig ligger priserne på dagligvarer stille, mens andre brancher, for eksempel måltidsleverandører, oplever stor fremgang.»Hvis du tager et firma som Årstiderne, så har de oplevet en vækst på 20-25 procent de sidste mange år. Det har de opnået ved at udfordre forbrugerne på deres vaner og give dem valgmuligheder«, siger Per Østergaard Jacobsen.Fem oste i stedet for tiMens forbrugerne altså har flere og flere steder at finde alternative måltider, er valgmulighederne små på supermarkedernes hylder. En ny analyse, som GfK har foretaget for foreningen Dagligvareleverandørerne, viser, at danske supermarkeder ligger i bund i Europa, når det handler om, hvor mange varer man har i forskellige varegrupper. Det betyder, at mens en franskmand har ti oste at vælge imellem, har en dansk kunde kun fem.Det frustrerer producenterne, som gerne vil sælge deres varer i supermarkederne, siger Niels Jensen, direktør i Dagligvareleverandørerne: »Det er ikke et bestemt produkt, som ikke kommer ind på markedet.Problemet er snarere, at forbrugerne inden for en varegruppe kun får nogle få varianter i stedet for hele paletten«. Butikkerne vælger kun at have den mest sælgende vare inden for et segment og har mest fokus på at sælge deres egne mærker, siger Niels Jensen.Arla Foods er en af de danske brands, der har mange nye varer, der skal prøves af.»Vi har en stor innovationsmuskel med 150 videnmedarbejdere, der arbejder med at komme med koncepter, der kan komme både forbrugerne og de handlende til gode. For eksempel når vi laver en yoghurt med mindre sukker eller varer med mindre salt, men som smager af det samme«, siger landechef Jakob Bernhard Knudsen.For at kunne lanceres skal varen ud på hylderne, understreger han.»Vi er jo helt afhængige af vores kunder.Når varen er derude, skal vi retfærdiggøre, at det er noget, kunderne vil have. Ellers er de handlende jo helt berettigede til at tage varen af hylderne igen«, siger han.Byd indkøberne op til dansTrendekspert og direktør i pej gruppen Louise Byg Kongsholm forstår godt, at butikkerne er forsigtige, for forbrugernes vaner kan være svære at gennemskue. Det er et problem for den enkelte indkøber, påpeger hun.»De, der vil have varer ind i butikkerne, må byde indkøberne op til dans. Den enkelte indkøber skal levere et overskud og vælger ofte sikre varer. Hvis der skal flere nye varer ind, er det nødt til at komme ovenfra«, siger Louise Byg Kongsholm.Lige nu er mulighederne bedre, end de har været længe, for forbrugertilliden og forbruget stiger, og kæderne udvider og moderniserer deres butikker.Men hvis producenterne ikke kan få deres nye varer ind i supermarkederne, er det, fordi de ikke er innovative nok, lyder det fra kommunikationschef i Coop Jens Juul Nielsen.Coop, som står bag butikkerne Fakta, Dagli-og LokalBrugsen, SuperBrugsen, Kvickly og Irma, har i forbindelse med strategien ' Bedre mad', udskiftet hver fjerde vare i kædens butikker.»Hvis vi skal få danskerne til at bruge lidt flere penge i butikkerne, er vi nødt til at satse på bedre varer. Det er derfor, vi har lavet et stort sats på økologiske varer, convenienceprodukter og lokale varer.Jeg er enig i, at der er behov for en større mangfoldighed. Så hvis nogen laver nye varer og ikke kan komme ind, så er det, fordi de varer ikke er anderledes nok«, siger Jens Juul Nielsen.mette.guldagger@pol.dk .hvis nogen laver nye varer og ikke kan komme ind, så er det, fordi de varer ikke er anderledes nok Jens Juul Nielsen, Coop.Fakta: VI HAR SPURGT FIRE FAKTA-KUNDERHVOR VIGTIGT ER ET STORT VAREUDBUD FOR DIG, NÅR DU KØBER IND I ET SUPERMARKED?Få et fransk juiceparadisAnders Toft, 25 år, markedsføringskonsulent. I Sydfrankrig er der 14 varianter med juice og mælk, og når teksten på varen står på et andet sprog, er det mere eksotisk. Det gør, at jeg bliver 15 til 20 minutter længere i butikken. Nogle vil synes, at det er fedt med mange varianter. Men jeg behøver ikke at kigge på de forskellige mærker. Jeg ved, hvad jeg vil have. I dag er der et fint udbud af ost og smør, men jeg savner flere økologiske varer og pålæg, der rent faktisk smager godt. Man får for lidt for pengene, når økologisk spegepølse er dyrt og ikke smager bedre end discountudgaven.Gør som TorvehallerneLene Kristensen, 62 år, sygeplejerske. Hvis vi strækker os langt, har vi skoleagurker og almindelige agurker. Og så to forskellige tomater, hvor du i Italien kan sige: I dag vil jeg have gule tomater, i morgen skal de være grønne. Der er mere økologi på hylderne, mens en tacosauce enten er medium eller stærk, for du kan ikke få en mild. Indimellem har supermarkederne specialvarer på tilbud i en uge, men det er ikke nok til, at jeg bemærker det. I Torvehallerne er deres kød, fisk og grøntsager vældig godt. Hvis jeg kunne finde de varer i supermarkederne, ville det være pragtfuldt.Der mangler nichevarerMads Elsøe, 32 år, journalist. Jeg har været i New York, hvor der er flere nicheprodukter i supermarkederne. Det kan være mysli og yoghurt, men også frisk frugt, som bliver skåret i hånden. Jeg forestiller mig ikke, at der skal insekter på hylderne.Der skal bare være flere friske og indbydende grøntsager, og flere butikker bør gøre som SuperBrugsen, der viser lokale varer frem. Jeg vil hellere have, at supermarkedet udvælger nogle bestemte produkter til mig. Så det er ikke et problem, at der er tre forskellige varianter af samme vare, men kvaliteten er ikke altid høj nok.Stort vareudbud forvirrerDitte Krøigaard, 22 år, studerende. Butikkerne i København er små, og derfor har jeg indstillet mig på, at jeg skal handle flere steder for at finde de varer, jeg vil have. Hvis der er kommet nye varer på hylderne, vil jeg nok gå efter det, jeg normalt køber. Kvaliteten skal være markant bedre, eller varen skal være billigere, hvis jeg kaster mig over noget nyt. At der er færre varer på hylderne, det er i orden, så længe kvaliteten er god. Desuden er det nemmere at sammenligne priserne, fordi ni forskellige varianter er uoverskueligt.rasmus. straka@pol.dk.
De økonomisk pressede supermarkeder er for dårlige til at tilbyde kunderne nemme og lækre madvarer, og det koster dem kunder.
Twist på PenicillinThe Rusty Jigger serverer en helende sjælevarmer af en vinterdrik. Baren, der i april åbnede på hjørnet af Ingerslevsgade og Enghavevej, hvor skatercafeen Flisen før holdt til, disker nemlig op med et brandvarmt twist på den ellers isafkølede cocktail Penicillin. Med varmende skotsk rom med en aroma af røget træ, kogende vand, et spark af ingefærsirup og en skive frisk ingefær plus lidt frisk citronsaft rundet af med honning får man syrlig-sød healing.Det høje glas med gylden, dampende væske er ikke specielt julet, den damn, den gør godt en råkold aften, hvor tågen driver hen ad gaden. Og så er selve baren også et rart bekendtskab med polstret sofa, standerlampe og såmænd også en udstoppet rovfugl på disken blandt de mange flasker med de ambitiøse bartenderes hjemmelavede sirupper og mixologudstyr.Da Ibyen var forbi, havde The Rusty Jigger endnu ikke sammensat vinterdrikkekortet, men bartenderen overvejede kraftigt at gøre denne dejlighed til et fast nummer. Prisen er - som alle barens cocktails i øvrigt - 95 kroner.The Rusty Jigger, Ingerslevsgade 200, Kbh. V WWW facebook.com/therustyjigger.Gløggen holder 20 procentMidt mellem julens trængsel og alarm i Torvehallerne kan man finde rest og ro på de høje barstole hos Noorbohandelen - og lige stive sig af med en hivert på krus. Noorboerne gør sig mest i løsvægtssalg af spirituosa, men de løb også med sejren i DM i gløgg sidste år. Og det er den, man også i år kan få skænket en rundhåndet tår af i Ikea-krus og indtage på stedet.Hvad der helt præcis er i den mørkerøde væske, kunne vi ikke få oplyst, men i hvert fald indgår fire slags spiritus - herunder den franske æblebrændevin calvados og vodka - samt en samling julekrydderier og rødvin, og så er væsken smagsmæssigt rundet af med appelsinjuice, honning og hvid portvin. Resultatet: en nellikeduftende sag, der holder hele 20 procent alkohol.Når man lader gløggen suse rundt i munden, mærker man for alvor alkoholstyrken og får lige sprittet mundhule, læber og tænder af. Og som den venlige mand bag disken anbefalede: »Man skal ikke køre bil bagefter«. Og alt det for blot 45 kr.Noorbohandelen, Torvehallerne, Hal 2, Frederiksborggade 21, Kbh. K WWW noorbohandelen.dk.Caribou uden rensdyrblodMandelsplitter, der sætter sig fast i ganen, og rosiner, der hænger fast i tænderne.Belastende! Søg i stedet mod Depanneur, der sammen med toastmesteren Fætter Fætter ved siden af har været med til at forvandle Griffenfeldsgade til et hipt smørhul i byen.Depanneur er det fransk-canadiske navn for en kiosk, og forbindelsen til Quebec bliver holdt i live med en stærk caribou, der er navnet på en varmende vinterdrik, som menes oprindelig at indeholde rensdyrblod.Det er der ikke i denne, men vi ude i en kraftig mikstur af bourbon, portvin og rødvin, som efter indtagelse enten kalder på en sofa eller et dansegulv. Det er stærkt, men uden nogen tung og kvalmende sveskejuicet gløggfornemmelse.Drikken bliver smagt til med ahornsirup samt lidt appelsinskal og stjerneanis, som dekorativt pynter i glasset og giver drikken et tilbagelænet julet udtryk, der flyder afslappende gennem kroppen ligesom den blide jazz fra højttalerne.60 kroner per glas.Depanneur, Griffenfeldsgade 17, Kbh. N WWW depanneur.dk.Citrondrik med kras af ingefærHos Brus, Nørrebros gigantiske bryggeri, har den lille shop, der ligger bag ved restauranten et helt særligt vinterkort med varme drikke og suppe.Vinterkulden bliver for alvor banket ud af kroppen med drikken Hot Lemon, Ginger, Honey, der med den kradsende ingefær river blodomløbet i gang, mens citron og honning er den sursøde forbindelse, der giver balance i vinterdrikken.Den serveres i en keramikkop, der lige netop passer mellem frostkolde hænder.Skal det være ekstra stærkt, så overtal bartenderen til at hælde en mørk rom i. Så er du rustet til vinterkulden.Drikken koster 35 kroner, som den er, og 85 kroner, hvis der skal stærkere sager i.Brus, Guldbergsgade 29F, Kbh. N WWW tapperietbrus.dk.Smagen af rug, sirup og anisEn hel del gæster på den seks måneder gamle whisky-og ølbar Dispensary på Nørrebrogade inspicerer lokalerne mere, end man normalt gør, når man træder ind på en bar.I otte år lå den sveddryppende rockog natklub Drone nemlig på adressen, men nu er her nydeligt polstrede sofaer, grønne Banker-lamper og mindst 340 whiskyflasker i baren.Dispensarys ejere finder mange af flaskerne på auktioner verden over, så der er stor udskiftning. Et af vinterens indslag er en hot toddy, den varme klassiker af vistnok irsk oprindelse, hvor man blander spiritus og vand - alternativt te - med honning og krydderier og serverer dampende hedt.Vi prøvede Dispensarys udgave med rye whisky, ahornsirup, kanel og stjerneanis og en special guest star i form af en lille rød chili, der flød glad og fro rundt øverst i glasset i selskab med en appelsinskive.»Hvis I vil have den mindre stærk, kan jeg tage chilien ud?«, tilbød bartenderen, og vi takkede for venligt varsel, men insisterede på den fulde pakke.Og så smagte vi. Først lidt uforløste.Men fem-seks nip længere nede i glasset åbnede toddyen sig, chilien sparkede uden at tage overhånd, og whiskyen på rug, der har ry for at være skarp og tør i forhold til den mere karamelrunde bourbon, blev juleblød af sirup og anis.En godt tænkt drink, der er inviterende for selv en whisky-nybegynder. Til 95 kroner er den også så rigeligt betalt.Dispensary, Nørrebrogade 184, Kbh. N WWW facebook.com/DispensaryKBH.Toddy for gastro-fetichisterVil du drikke dig decembervarm med branchefolk fra Københavns toprestauranter, så find en ledig plads på kaffe-og vinbaren Hjørnet/The Corner hos Nomas lillebror, restauranten 108, der tiltrækker byens mest inkarnerede gastrofetichister.På det lille kort findes blandt andet kaffe fra Oslo-risteriet Tim Wendelbo og en Not Chocolate af fermenteret perlebyg fremstillet på japansk ko ? jimanér.Husets hot toddy (75 kr.) er fortolket på gennemnordisk vis. Ufiltreret æblemost blandes med æblebrændevin, der er lagret på egetræsfade i seriøse syv år hos Nordisk Brænderi i nordjyske Fjerritslev.Man kan vende øjne eller lade sig imponere af nørderiet med tappedato, flaskenummer og destillatørunderskrift på brændevinsetikken og en vægt, der hives frem, når toddyen skal blandes i det rette forhold. Uanset hvad er resultat svært at komme udenom: Den toddy smager hamrende godt! Rund, karakterfuld og elegant med et sprittet los fra brændevinen. Som en livgivende krammer fra en tyk moster i vinterkulden.Hjørnet/The Corner, Strandgade 108, 1401 Kbh. K WWW 108. dk.Som en livgivende krammer fra en tyk moster i vinterkulden.10% JULELIR 90% ALKOHOL.
Når kulde og fugt går gennem marv og ben, kan en hed drik med høj alkoholprocent forvandle sortsynet til et festligt stjernekasterblik. Ibyen viser vej til seks drikke, der gør din december lidt sødere og varmere.
En 10-årig bliver henrykt, da hun ser fadet med massevis af gården Ängavallens nuttede og hjemmelavede miniaturegrise på rad og række: »Jamen se lige, jeg kan spise alle de marcipangrise, jeg har lyst til,« udbryder hun.Efter lidt forældreforhandling ender det dog med en øvre grænse for griseindtaget. Men pigen ser stadig fornøjet ud, for der er også trøffelkugler, peberkager, nougathapser og meget andet at plukke af.Og det er bare desserten, efter man har spist sig mæt i det store, indbydende svenske julebord her på gården, hvor alt er frisk, økologisk og hjemmelavet. Langt det meste stammer fra gårdens egne marker, stalde, køkkenhaver og mejeri. Dog ikke silden, naturligvis. Den er fra Norges iskolde vande ved vestkysten. Men hjemmelavet er den altså, og brødet dertil er nybagt på mel fra Ängavallens egne marker.Der er krukkevis af svenske sildeklassikere på bordet. Husets egne oste frister - den med himmelblå skorpe er en drøm -ligesom en ingefærmarineret laks. Børnevenlige er kasserollerne med svenske kötbullar og andet varmt.Desuden juleskinke, røget oksefilet i silketynde skiver og meget mere. Går man sulten i seng, er man selv ude om det.Skønt den sidste tid op til jul er travl, ser det ud, som om det er godt givet ud for familierne omkring julebordet her at trække stikket og nyde en stund sammen. Det er også skønt efter maden at tage en kop kaffe, lade andre om opvasken og skrå over gårdspladsen med lys i grantræerne derude for at finde længen med de storartede værelser. Og bare lytte til stilheden herude. Vi er højst en halv time fra Malmø centrum, men landligt, det er her.Se levende dyrMan behøver ikke overnatte på Ängavallen, men det nærmer sig selvplageri at sætte sig selv og trætte børn ind i bilen, når aftenen slutter.For næste dag er der nemlig hjemmelavet morgenmad og fri bane for en tur ud i den friske luft, så ungerne kan opleve Ängavallens dyr, der lever det gode liv. De vælger selv - dyrene, altså - om de vil ud på marken eller hygge sig med vennerne under halvtaget. Og smågrisene løber rundt som fornøjede tumlinger, aldeles som de har lyst til. Også på grusvejene mellem staldens lader og folde. De er næsten lige så søde som gårsdagens marcipangrise, og man må være forberedt på, at ens barn bliver vegetar på stedet efter mødet med de nuttede små. Eller i hvert fald plager om at få flæskestegen skiftet ud med fjerkræ juleaften.»Vi har altid åben gård for vores gæster. Man er velkommen til at vandre ud til dyrene. Så pak gode støvler i bilen, så I klarer mudderet, grusvejene og sneen, hvis den kommer,« understreger gæstgiver Rolf Nordström, der driver gården med sin familie.Begynd i TorvehallenDe er gode til julestemning, vore svenske naboer, så hvis der skal sættes lidt hakker på to do-listerne, er Malmøs gader i den gamle bymidte fine jagtmarker til gaveshopping inden afslapningen ved det svenske julebord.Det er let at komme af med bilen i p-huset om hjørnet fra ' Saluhallen' i Gibraltargatan, som er Malmøs nyåbnede torvehal, der er rusten udenpå - det er med vilje - og smagfuld indenfor. De morgenfriske tager hul på minirejsen med kaffe hos Jakobs Bageri. Folk i alle aldre elsker hans kardemommebrød. Så er dagen godt i gang, og de hyggelige gågader med Stortorget og det søde Lilla Torget med huse fra 1500-tallet er ikke langt derfra, når der skal hygges.Men få nu hentet bilen i god tid, så familien kan lande på Ängavallen og få anvist værelset i ro og fred, inden der åbnes for julebordet og den lækre og naturligvis økologiske glögg - også en variant uden alkohol til børnene - der serveres som velkomst. Så er man rigtig kommet på miniferie i Skåne.Rejseliv var inviteret af Visit Sweden.rejseliv@berlingske.dk Så er dagen godt i gang, og de hyggelige gågader med Stortorget og det søde Lilla Torget med huse fra 1500-tallet er ikke langt derfra, når der skal hygges.Fakta: Familiefif til Malmø1. Ud på isen og få appetit til julemaden på skøjtebanen i Folkets Park. Skøjter udlånes fra 15.00 til 18.00 (16.00 i weekenden), så længe lager haves. Og når vejret arter sig.2. Nyd træerne pyntet med lys på Malmøs torve. Lad børnene vælge det flotteste, og snup familiefotoet foran træet. Så er næste års julekort i hus.3. Kik efter gaver hos Granit, Södergatan 3, hvis du er til gedigent og smart køkkengrej, kurve og alt godt til at holde orden med.RejseinfoTransport: Broen fra København lander direkte i Malmø, og det er praktisk at have bil med for at komme videre til Ängavallens gård.Der er også mange gode restauranter med julebord i Malmø, hvis man ikke er i bil og kan komme til Ängavallens gård. Bliver du i Malmø, går regionaltoget fra Helsingør via Kbh. H til Malmø Centralstation få minutter fra den gamle midtby. Der går også busser fra København.Ophold: Hvis ikke du bor på Ångvallens gård, er der flere hoteller i Malmø i alle priskategorier.Ängavallens gård: Ängavallens väg 17-9 Norra Håslöv, Vellinge NB: Husk pas, da der er kontrol ved indrejse.Marked på gods og i gadeDet ene julemarked efter det andet arrangeres på godser, i kirker og gamle herregårde. Med højtlæsning af eventyr, vandringer i parken, julemænd, nissebørn og peberkager. Skønt hvert enkelt julemarked kun varer nogle få dage, kan man arrangere markedscrawl fra nu af og til Juleaften. For hele december er der markeder på flere af byens torve med lyspyntede træer, boder og endda en fin gammel karussel. Sidst nævnte på Gustav Adolfs Torv i Malmø.Sild er kongeEn anden ubrydelig tradition er det såkaldte ' julbord', der rettes an på et vred af restauranter - fra den mindste frokostbiks til byens fine hotel. Her hjemsøger snapse-og madglade svenskere en buffet med en regnbue af forskellige sild.Fraregnet cornflakes og lys chokolade, ser det ud som om at alt kan bruges til sildelage, hvis man er en dygtig ' Smörgås' kok: Dild, sennep, tomat, lime, peberrod, koriander og derudaf.Man kunne snildt overleve på sildene og deres gode rugbrød, men så nemt slipper man ikke, for ofte er der også skaldyr, skinker, laks eller klassikeren Kötbullar, der ligner minifrikadeller i sauce.Det går løs fra starten af adventstiden, for svenskerne griber chancen for at spise igennem i en hel måned! Det er en fest at google menuer, men når man har valgt, er det tilrådeligt straks at reservere. For de lokale er som bissende gnuer, når det handler om at rende til Julbord i december. Så bordene er hurtigt væk. Nogen gange er snapsen også hurtigt væk, når de først kommer i gang Så er det sagt.
Alt godt fra grisen og gaveshopping til en god valutakurs gør Malmø perfekt til en lille julerejse med hygge og forkælelse for hele familien.
Går du ind i Torvehallerne på Israels Plads ved Nørreport Station, kommer du til Arla Unikas butik. Her kan du købe en gourmetost med det sære navn »Gammel Knas«. Det er en fed, porøs og blød langtidslagret havartiost, der smager sødt af frugt og kærnemælk og er syrlig og salt.Du kender måske en fransk gruyère og camem bert, en spansk manchego eller italiensk pecorino. Det, som nogle forstår ved rigtige internationale, velsmagende gourmet oste.Men nu er produkter fra en perlerække af danske mejerier - fra det lille Enghavegård Osteri og lidt større gårdmejeri Knuthenlund til Thise Mejeri og Arla Foods - kommet med i danske ostes superliga.Arla Foods' gourmetbrand Arla Unika udbyder i øjeblikket 11 håndlavede oste. Prisen på 250 gram af osten »Gammel Knas«, der er en af Arla Unikas populære oste, er pebret og koster 57,50 kr. f. eks. i butikken i Torvehallerne.Arlas dyreste ost, råmælksosten »Kry«, koster 80 kr. for samme antal gram.Stjernekokken Claus Henriksen er køkkenchef i Slotskøkkenet på Dragsholm Slot, der sammen med en række af landets gourmetrestauranter er blandt Arla Unikas faste kunder.Slotskøkkenet er et gastronomisk udflugtsmål, der har gæster langvejs fra og i år har fået tildelt en stjerne i Michelins nordiske guide.»Det har været en lang, sej rejse for Arla. Det er fantastisk, at Arla og mange andre danske mejerier igen er begyndt at arbejde med at producere danske kvalitetsoste,« siger Claus Henriksen.Danske topkokke havde længe efterspurgt en dansk råmælksost. Derfor skabte Arla Unika for et par år siden »Kry« -osten. Det tog seks år at udvikle råmælksosten, der er lagret mindst tre år og har fået Det Danske Gastronomiske Akademis hæderspris.»Det er ekstremt flot, at en virksomhed som Arla med en milliardomsætning vælger at gøre det her. Det skal vi slutte op om,« siger Claus Henriksen fra Slotskøkkenet.I 2016 omsatte Arla Unika for 19 mio. kr. Alex Racoveanu, daglig leder af Arlas luksusforretning, er godt tilfreds med, at Arla Unika under hans ledelse de seneste 12 måneder har solgt for 22 mio. kr. Koncernen Arla Foods solgte globalt for 72 milliarder kr. i 2016.»Efter mere end ti års udvikling er Arlas gourmetforretning stadig ikke blevet noget stort brand, men det er heller ikke vores mål.Vi er stadigvæk meget små. Forretningen vokser årligt med mellem 20 og 30 procent, så det er vi godt tilfredse med,« siger salgs-og marketingdirektør i Arla Unika Alex Racoveanu.Skal understøtte dansk gastronomiProduktudviklere og mejerister på seks jyske Arla-mejerier fremstiller de håndlavede oste for Arla Unika. Ifølge direktøren skal ostene være i en helt særlig liga.»Vi vil udvikle fantastiske, unikke og særlige produkter i samarbejde med topkokke, baristaer og konditorer for at understøtte dansk gastronomi. Arla Unika skal hele tiden skabe noget nyt og være blandt de førende producenter af gourmetoste. Vi skal være en spydspids inden for den danske og internationale mejeribranche,« siger Alex Racoveanu.Den økonomuddannede direktør var tidligere svensk elitesvømmer, inden han valgte at koncentrere sig om sin erhvervskarriere.Først i Arla i Sverige og Finland, og nu foreløbig et år i Danmark. Da han var topidrætsmand, undgik Alex Racoveanu at sammenligne sig med andre. I stedet var hver dag en kamp med ham selv om at blive bedre.»Det tankesæt fra topidrætten har jeg taget med mig og praktiserer i Arla Unika. Vi har ingen markedsundersøgelser at tage udgangspunkt i. Frem for at sammenligne os med konkurrenter, tænker vi hver eneste dag på, hvordan vi kan blive bedre end i går. Vi lærer af vores fejl, men kan stadig blive bedre til at lave gourmetoste til specialbutikker og restaurationer, der er meget fragmenterede markeder.Vi er glade, hver gang vi får flotte tilbagemeldinger på vores produkter fra restaurationer.Og det gør vi. For mig er det vigtigste, at de er tilfredse,« fastslår direktøren.I Mejeriforeningen, brancheorganisation for mejerierne i Danmark, der også er tilslut tet Landbrug &amp; Fødevarer, er afdelingschef Jan Hermansen også begejstret.»Vi taler om produkter i toppen af produktpyramiden og det ypperste af, hvad danske mejerier kan præstere af oste - innovationsog håndværksmæssigt. Ostene er kvalitetsmæssigt mejeriernes svar på vinenes grand cru. Målt i interesse, engagement og passion er danske specialoste mejeribrugets svar på mikrobryggerier og specialøl. Men foreløbig er mejeribranchens omsætning af ostene slet ikke på samme niveau. I første omgang koncentrerer mejerierne sig om det danske marked, men på sigt tror jeg, at der kan komme en eksport i gang,« siger Jan Hermansen.Alt efter hvilket humør Claus Henriksen er i, indkøber han forskellige gourmetoste til Slots køkkenet. Ud over bl. a. Arla Unikas produkter er en af hans yndlingsoste »Ho Holme« - en ost, der sælges omkring juletid og snart kommer på menukortet, fortæller han. Den er produceret på det lille Enghavegård Osteri ved Ho Bugt og Vadehavet, som er ejet af mejeriingeniør Henrik Walther-Larsen.bso@berlingske.dk Fakta: MANGFOLDIGHED Hård kritik gav poteI 2002 udtalte flere topkokke sig kritisk i medierne om Arla og mejeriselskabets produkter. Blandt andet fik selskabet et spørgsmål om, hvor mangfoldigheden og det unikke var i produkterne.I første omgang forstod Arla ikke kritikken.»For er det ikke en kvalitet, når forbrugeren får den samme smag hver gang? Det er jo det, der kendetegner en mærkevare,« lød det dengang fra Arla.Selskabet valgte alligevel at lytte til input fra en håndfuld køkkenchefer og chefkokke, der bl. a. repræsenterede »Det Nordiske Køkken«. Det blev startskuddet til Arla Unika. Brandets produkter er siden udviklet i samarbejde med mejerister, produktudviklere og iværksættere.Ud over at eksperimentere og sparre med topkokke, baristaer og konditorer, samarbejder Arla Unika f. eks. også med Stauning Whisky, vinproducenten Cold Hand Winery og Frederiksdal Gods, der laver kirsebærvin.Det er vigtigt, at man gennem partnerskaber hjælper hinanden, deler kundskab og viden for at udvikle unikke osteprodukter, så der for alvor kommer innovation i mejerisektoren, mener de i Arla Unika.For et par uger siden faldt Arla Unikas nye strategiplan på plads. Et af målene er at blive endnu mere professionel og have fokus på at udvikle de ypperste osteprodukter og andre mejeriprodukter til passionerede kunder i bl. a. restaurationsbranchen. Arla Unika består fremover af tre koncepter, Arla Unika, Unika X og Essens.SORTIMENT Unika-osteArla Unika sælger bl. a. ost til omkring 40 gourmet-restauranter, cirka 100 oste-og specialbutikker, hoteller, cafeer og foodservices.Produkterne bliver fremstillet på mejerierne Tirstrup, Nr. Vium, Troldhede, Gjesing, Lillebælt, Høgelund, Holstebro og Christians feld.Eksempler på produkter fra Arla Unika: »Kry«, en ost fremstillet af råmælk fra én besætning på Sundgaard i Ørnhøj syd for Holstebro. Mælken bliver ikke varmebehandlet.»Kry« lagres i minimum 36 uger.»Gammel Knas« : Lagret havartiost, der har fået sit navn på grund af den lange modningsperiode på to år.»Rød Løber« : Rødkit-og skimmelost.»Drunken Dog« : Rødkit-, hvid-og blåskimmel ost produceret med whiskyen »Young Rye« fra Stauning Whisky.»En kovending« : Sort skimmelost.Under mærket »Essens« sælger Arla Unika også frisk økologisk mælk, fløde, kefir og smør, der er anbefalet af Dyrenes Beskyttelse og har organisationens dyrevelfærdsmærke.Kunderne er bl. a. Meny-supermarkeder og foodservice. Mejeriserien er lavet af mælk fra Debelgård ved Brørup.
Danske producenter af ost - lige fra det lille Enghavegård Osteri til giganten Arla Foods - har succes med gourmetoste til danske stjernerestauranter og specialbutikker. Salget af produkter fra Arla Unika vokser med 20-30 pct. årligt.
Efter en kort visit i Edinburgh lander jeg en time forsinket i Københavns Lufthavn søndag aften.Uden at jeg vil lyde som en vidtberejst pralhals, så er det sket en del gange i år, altså det med udlandet.Jeg skynder mig med hastige skridt igennem ankomsthallen, der trods det sene tidspunkt er spækket med rullekufferter og artsfæller, der som altid i en lufthavn ikke rigtig ved, hvor de skal gøre af sig selv, og derfor mest af alt bruger tiden på at gå i vejen for hinanden.Til min svulmende irritation går det op for mig, at jeg har pakket mit rejsekort med ned i min kuffert, og jeg overvejer derfor et øjeblik at gå på opdagelse i den. Jeg bliver dog hurtigt enig med mig selv om, at jeg ikke lige p. t. kan overskue et eksplosionsvirvar af beskidte underbukser og glimmerdiskostrømper, hvis jeg åbner den, og finder derfor min telefon frem for at erhverve mig en billet via den.Der går ikke mere end 20 sekunder, før den første metromedarbejder spørger mig, om jeg har brug for hjælp. Jeg forklarer, at situationen egentlig ikke er værre, end at jeg er træt og blot er på vej hjem og forsøger at udføre dette på lovlig vis. Han smiler og ønsker mig en god nats søvn, mens jeg hopper ind i toget og kører af sted.12 TIMER SENERE er jeg på vej ind til byen efter endt morgenvagt i radioen og 5 timers søvn. Som altid overvejer jeg et øjeblik kaffe som intravenøs indsprøjtning, men bliver enig med mig selv om, at det er mindre bakset at gå for den kedelige, mere traditionelle metode: at købe mig en dobbelt cappuccino.Jeg rammer Coffee Collective i Torvehallerne.Ekspedienten ser på mig, som om han ikke har ventet på andre end mig hele dagen, og han virker derudover ovenud begejstret på mine vegne over, at jeg skal have en kop kaffe. Det er den første rigtige grå efterårsmandag i København, så der burde være rigeligt med grunde til et humør i bund. Ikke desto mindre er det lige præcis det modsatte, der præger al den service, jeg modtager af kaffegutten og alle de andre servicemedarbejdere, jeg er stødt på i min by de seneste 12 timer.For serviceniveauet er højt i Danmarks hovedstad. Jeg har selv stået og sunget sopran i koret af mennesker, der syntes det modsatte, men nogle gange skal man opleve en hel skotsk by blottet for humor på en søndag eller en cubaners forhold til tid, før man får øje på, hvor genialt vores lille storby fungerer.I disse dage bliver Københavns 850-års fødselsdag fejret. Dette er min hyldest til de servicemindede mennesker i vores by, som i øvrigt snart ikke har råd til at bo her mere på grund af et helt abnormt presset boligmarked. I stikker mig min kaffe med et smil og en hastighed, der ville sende cubanerne på stresskursus, og I bærer i øvrigt også altid over med mig, når jeg står ucharmerende beruset lørdag nat i 7-Eleven og skal have tre pølsehorn uden ketchup.Så for at citere århundredets største chokoladereklame: ' Merci, fordi du' til'.Det er dejligt at være hjemme.ibyen@pol.dk Fakta: MIKROPORTRÆT Sandie WesthAlder og beskæftigelse: 30 år og radiovært Hvor i byen får man den allerbedste service? »Jeg kan slet ikke få hænderne ned over personalet og maden på Sans Souci på Frederiksberg.Alt er smagfuldt«. Hvor og hvornår har du senest fået elendig service? »Forrige søndag var jeg på Café Livingstone ved Sortedam Dossering, hvor min veninde, noget af vores mad og jeg blev glemt af personalet. Til slut bad vi om en kaffe to-go i stedet for den glemte mad - den valgte cafeen så at skrive på regningen«. Hvad giver du til gengæld for god service? »Virkelig godt humør, et ønske om en rigtig god dag og tit også en slat drikkepenge«.

Engang var laksen et stovt dyr, der trodsede naturlove, modstrøm og tyngdekraft. Den slog sig vej med sin kraftfulde hale og spredte sæd over tusindvis af forsvarsløse æg. I dag bor vore skællede anadrome venner i overdimensionerede nylonstrømper, hvor dambrugeren malker dem for sæd og æg og sørger for en uromantisk gydning i tanke.Der er heller ikke meget naturligt, endsige heroisk, over de fire laksebøffer, jeg har købt i Meny, udskåret og hermetisk indpakket i film og lagt på egen ble i bakken, så de ikke drypper. Hertil kommer, at man skal til at bekymre sig om listeria.Havets blegrøde kæmpe reduceret til et kønsløst, skiveskåret nyttedyr med sære sygdomme. Lidt ligesom det gik med grisebasserne.Og hvad betyder det så for os mennesker, at vi har koloniseret og skambrugt endnu en laverestående dyreart? Jeg frygter, at der ryger nogle led i vores forståelse af verden, når vi mister føling med, hvor tingene kommer fra.Jeg kan stadig genkalde mig lugten i min morfars stald på Snorrebakken på Bornholm, hvor jeg fik lov at fodre en gris, der kom hen og gerne ville kløs på de stride børster. Og hjemme fra ferien tilbage i København elskede jeg ' de søde damer' i en smørrebrødsbutik i Store Kongensgade lige over for Marmorkirken, hvor små drenge som jeg altid fik en krøllet flæskesvær og blev rusket i de fede, røde kinder, mens min mor tog den lille kostbare pakke med afskåret pålæg, lun fiskefrikadelle og italiensk salat hen til den særlige bås, hvor ejeren tog mod pengene.Pointen er: 1) Jeg havde ingen dårlig samvittighed over for bedstefars gris. Det var jo bare mad og på den måde naturligt.2) Jeg har aldrig fået to ens flæskesvær (sådan er det skægt nok i dag, al mad er ens), og de var ikke pakket i cellofan. 3) Det, ' de søde damer' syntes var uhygiejnisk og skulle adskilles fra produktionen, var penge. Til forskel fra i vore dage, hvor hygiejnepanikken og berøringsangsten betyder, at enhver, der nærmer sig en køledisk, skal have blå gummihandsker, kyse, mundbind og hvide træsko uden hælkapper på. For at være værdige til at håndtere fødevarer, der i forvejen er damprenset, homogeniseret og ultralysbestrålet.Bill Gates' vision fra 1990' erne var, at alle en skønne dag ville have ' Information at your fingertips'. Det har vi så nu. Ikke bare henter vi informationer. Vi afsætter også vores spor som playlists i stedet for lp-samlinger og opdateringer i stedet for postkort. Og med touchscreens blev det måske endnu mere fysisk, end Microsoftgrundlæggeren havde set for sig. Og vi kan rent fysisk let række ind over og trykke på deres fedtede skærm og scrolle ned, hvis de er for langsomme. Hvilket tilfører et socialt og legende aspekt. Fedt nok.Men det, vi ikke længere har under vores fingerspidser, er sanselighed, stoflighed, dufte. En membran af statsautoriseret plast er imellem os og den dyriske virkelighed.Bortset fra, når vi hver anden måned tager en rituel tur til en økogourmet fiskemand i Torvehallerne, hvor det hele håndskæres, og man til gengæld kommer hjem med cirka 30 procent mere end beregnet til 80 procent over rimelig pris, men hva' fa'en, det er jo fredag.Pludselig lå hele verden klar under vores fingerspidser. Vi kunne bare ikke mærke det, fordi vi havde gummihandsker på.per.munch@pol.dk 
KLUMME Aldrig har verden været så tilgængelig. Men samtidig sært uhåndgribelig.
Der er en scene i science fiction-filmen ' Children of Men', hvor hovedpersonen Theo snakker med sin fætter, Nigel, der har gang i sådan et kunstens ark-projekt med at redde kunstværker fra det globale kaos, som hersker i denne fremtid anno 2027. Når den menneskelige civilisation er midt i et gennemgribende kollaps, synes kunsten at være det sidste, man orker at tænke på. Undtagen altså Nigel.Jeg kom til at tænke på den scene, da jeg læste Jeppe Krogsgaard Christensens nye fremtidsroman ' April 2026', hans femte, siden han debuterede i 2011. For bogen beskriver en fremtid med skærme, internet, kunstig intelligens og en digitalisering, som er nået til et punkt, hvor bøger og anden kunst ikke længere findes i fysisk form. Hvorfor? Fordi nettet en dag pludselig opnåede et stadie af bevidsthed, intelligens, ånd (eller hvad man nu skal kalde det) og derefter påbegyndte en digital destruktion af alt det, der blev vurderet til at være overflødigt.Som eksempelvis: kunsten.DET ER sådan set og i sig selv et godt greb.Men desværre får bogen ikke rigtig taget konsekvenserne af denne hypotese i fiktiv form. For spørgsmålet er ikke kun, hvad det egentlig vil sige at leve i en verden, hvor kunsten kun findes i digital form. Nej, det er også: Hvilke konsekvenser har det at leve i en verden uden kunst? Og for hvem? Som jeg ser det, kræver en kunstnerisk undersøgelse af det spørgsmål en grad af imagination og koncentration, som ' April 2026' ikke helt har.I stedet optegner bogen - elegant og fermt, det er der ingen tvivl om - en række scener, hvor man kortvarigt får et indblik i en skæbne, et liv i denne tidsalder små 10 år ude i fremtiden, inden man så i næste scene og næste kapitel har bevæget sig videre til en ny skæbne, et nyt liv (disse skæbner berører kun hinanden tangentielt, flettes bevidst kun minimalt sammen). Vi møder en verdenskendt forsker, der har fiflet med tallene i sine studier af computere, netværk, internet og alt sådan noget, men uden at nogen indtil videre har opdaget noget. Vi møder en mand, der sælger bøger på det sorte marked i bygningerne formerly known as Torvehallerne.En kvinde, der sammen med sin revolutionære oprørsgruppe bryder ind på SMK. En præst, der gradvis får sig en alternativ og uortodoks menighed. En oversætter, Hanna, der med årene tager sig større og større friheder, indtil hun til sidst faktisk opdigter en hel del af handlingen i de bøger (af en japansk forfatter, der unægtelig minder meget om Murakami), som det ellers er meningen, hun bare skal oversætte.SÅDAN GØR stort set alle personerne noget, de i virkeligheden ikke helt burde gøre.I øvrigt har forfatteren, der også er skribent på Berlingske, brugt denne kompositoriske form før. ' Indre by' havde således også karakter af en fortællekreds, små noveller næsten, ligesom her, hvor man også får indtryk af, at det hele er meget stramt styret. Det er svært at slippe den tanke, at forfatteren opfører sig som en slags puppetmaster, og det gør, at det hele bliver en smule kedeligt og kontrolleret.Bedst er en episode med en kvinde, som har svære psykiske problemer og både kæmper med patologiske tvangshandlinger og tanker, der er lavet af angst. Hun er helt neurotisk og mere til.En af symptomerne er, at hun kun kan sove til noget bestemt musik. Men nu er musikken jo væk fra Spotify. Så i stedet hyrer hun et coverband til at komme hjem til hende og spille i hendes soveværelse, de skal kun spille en bestemt sang igen og igen, mens hun forsøger at falde til ro: »Bare spille den samme sang igen og igen, spørger han og siger så Okay, du betaler jo, og hun nikker og lægger igen hovedet på puden og mærker hvordan hun langsomt begynder at arbejde imod det, hun har savnet så længe. Hun vil ikke sove. Hun vil ikke have fred. Når det sker, stopper musikken. Du kan igen drukne.Dit fly styrte ned. Din krop blive knust under en lastbil«. Det er rigtig godt og også godt uforklaret.Og i øvrigt den klart mest syrede scene i bogen. Man kunne godt ønske sig mere af den slags. Mere vildskab, som i ' Children of Men'. Hvis man alligevel nu bruger fremtiden i fiktionsøjemed, så kan man lige så godt gøre det mindre pænt og poleret.mikkel.k.frantzen@pol.dk .
Jeppe Krogsgaard Christensens nye fremtidsroman ' April 2026' bliver lidt for pæn og poleret.
Undskyld den lidt kryptiske overskrift, men da jeg netop har læst endnu et deprimerende regnskab fra PostNord, kom jeg til at tænke på en af sommerens overraskende gode oplevelser med posten.Jeg er en af dem, der foretrækker SMS, mail, messenger, e-boks samt elektroniske beskeder fra bank, kommune og Skat.Jeg er medvirkende årsag til, at brevmængderne er faldet med 68 procent siden 2000.Men jeg foretrækker stadig gode, fysiske råvarer til aftensmaden, og lad det være sagt med det samme: De findes ikke nødvendigvis i Udkantsdanmark, selv om de dyrkes på landet.Når jeg tager ophold i mit hus i dejlige, landlige omgivelser på Østmøn, er der langt til Emmerys eller Torvehallerne, men til gengæld relativt kort til Dagli' Brugsen og Min Købmand.Det er udmærkede butikker, der tilpasser udbud og efterspørgsel efter erfaring.Det skal jeg ikke lave om på, men mine kreative evner i køkkenet er ikke vanvittigt udviklede, så jeg må ty til hjælp.Her kommer Aarstidernes madkasser ind.I København får jeg fra tid til anden leveret madkasser fra Aarstiderne, dels fordi de leverer til 4. sal, dels fordi det er gode råvarer og en variereret kost, der kan tilberedes på kort tid. Det eneste krav er, at jeg kan læse opskriften og følge den fra start til slut. Prisen viser sig ofte at være billigere end daglige indkøb, særligt fordi jeg undgår madspild.Da jeg denne sommer endnu en gang gloede ned i kølediskens økologiske hakkede oksekød, tænkte jeg: Hvorfor ikke gå på nettet for at tjekke, om Aartiderne leverer madkasser til det yderste af Møn.Det gjorde de. Med posten.Den dag tænkte jeg, at der kunne være en fremtid for det gamle post væsen.Nu er regnskabet fra PostNord kommet, og jeg er ikke helt sikker på, at min sommeroplevelse er svaret på postens problemer, men det lille eksempel viser dog, at posten forstår at omstille sig, om end regnskabet for årets første seks måneder viser, at det går alt for langtsomt.Lige nu betyder den danske del af PostNord, at det svenskdanske selskab taber 582 mio.kroner. Det særlige ved regnskabet er, at den svenske del af selskabet giver et overskud på 88 mio. kroner.PostNord er ejet af den danske og svenske stat, og de svenske borgere er godt og grundigt trætte af, at den danske forretning trækker hele PostNord ned.Den ene forklaring er, at det gamle PostDanmark lider under dyre tjenestemandskontrakter, og det derfor er voldsomt dyrt at afskedige medarbejdere i Danmark.Til det er der kun at sige, at svenskerene må tørre øjnene.De gik ind i fusionen med PostDanmark med åbne øjne, og regningen kan ingen løbe fra, selv om der pludselig opstår en økonomisk ubalance i forretningen. Den anden del af forklaringen er, at danskerne i højere grad end svenskerne er blevet digitalt bevidste. Det vil ramme svenskerne før eller siden.Svaret til svenskerne er, at de må tage problemerne i Danmark med ophøjet ro og bruge Danmark som foregangsland for den nøvendige omstilling. Ud af krisen kan der komme et stærkere selskab, som har fundet ud af, at posten ikke kun er postomdelte breve, men en logistikforretning, der kan levere alt fra papir til madkasser.Claus Skovhus er opinionsredaktør på Berlingske Business Læs mere om PostNord side 6.
KLUMME.
Det er bedst at bo tæt på såvel sit arbejde som sin passion, mellem pligt og leg, nødvendighed og frihed, for min del kronet af en klog, langbenet blondine, en datter, der taler i søvne og en søn, der svømmer 1.200 meter fri på en halv time.Og det kan såmænd være overalt i kongeriget, midt i byens vrimmel eller langt ude på landet.Med alderen foretrækker jeg det sidste. Hvis mit arbejde og min familie tillod det, boede jeg ude i landskabet, helst i nærhed af vand, skov, bakker, brunviolette rugmarker og landsbykirker drysset ud med løs hånd - »lyst, åbent og dog tungsindigt«, som Jakob Knudsen skrev. Et uperfekt sted for uperfekte, men virkelige mennesker i et terræn, jeg kender fra Nordfyn og ville kunne færdes hjemmevant i nu, hvor jeg gudhjælpemig nærmer mig de 50, men som end ikke ejendomsmæglere kan snakke op i pris. Dvs.langt fra København og Aarhus 2017 med alle dets hippe og venstreorienterede kulturinstitutioner, sekretariater og tilstrømmende arabere, finansieret af andre folks penge, langt væk fra dekandente tv-og radiostationer, gerne med masser af sidevind, højdemeter og skarpe sving, på Mols, måske, eller Thy, hvis da ikke ligefrem i Pyrenæerne, Asturien, Dolomitterne, Toscana eller, hvis jeg vinder i lotto, for foden af De Japanske Alper.Forudsætningen er naturligvis, at der på stedet hersker en politisk orden og sikkerhed, hvilket i praksis indskrænker udvalget til de lande, der endnu er domineret af kristne værdier - eller Japan. Jeg vil aldrig bo i et muslimsk land. Så hellere tage gift.Omstændigheder har bundet mig til København, som jeg tåler, men ikke længere elsker efter 25 år. Fem minutter på den forvandlede Nørrebrogade, og jeg savner Vestkysten. Én søndag på Frederiksberg eller ti minutter i Ørestaden, denne Frank Jensen-agtige forstad til Malmø, og jeg spejder mod Lejre, Lolland og Lillebælt.Fem minutter i Torvehallerne, og jeg får åndenød af al den halal og risikoen for at møde Henrik Marstal eller Ole Bornedal. Engang boede missionen i de vindblæste egne, i dag bebor den pæne adresser med svinedyr designerøl, vinbar og sushi henne om hjørnet. Hovedstaden er blevet hovedløs, beregnende og multikulturel korrekt.Jeg nævner i flæng Det Radikale Venstre, Enhedslisten, Uffe Elbæk, P3, Kvinfo og "antiracister" i patricierlejligheder med udsigt over Søerne på vej til Louisiana eller Røde Kors, fuldkornspasta, spindoktorer, fritidshjem med "slikpolitik", succesfulde cand. scient. pol.' er, der næsten alle er fraskilte, singler, lider af glutenallergi eller elsker Obama forever på Facebook klods op ad trangbrystede metromænd iført stramme jeans, hipsterskæg og ubegrundede politiske fantasier om det internationalistiske verdensborgerskab.København er København, når Ritt Bjerregaard anmelder Mattias Tesfayes bog om 50 års socialdemokratisk udlændingepolitik uden som meget som at antyde, at hun selv er impliceret i katastrofen, men lader som om, at alt er seniorgodt, og Weekendavisen trykker den uden at spørge madammen: »Hvad med dig selv?« Åleglat, går den, så går den. Eller når en kæk journalist ved navn Christian Jensen kan hoppe fra chefredaktørstolen på Information, hvor han leger rød, videre til Berlingske, hvor han leger blå, og videre igen til Politiken, hvor han springer ud som missionær, uden at nogen siger stop, den går ikke, kammerat. Men jo, alt er muligt i København, snart nok også i Aarhus. Det er "Danish for Progress".Find de gamle film med Olsenbanden frem, og du forstår, hvor meget København er blevet istandsat, stylet, feminiseret og gentrificeret. Indvandringen har også sat sin tydelige spor med unge kvinder i slør, gifte kvinder i kropsdækkende telte og nyudklækkede funktionelle analfabeter på vandring fra folkeskole til kontanthjælp og snarlig førtidspension og drengebander i Værebro og Sydhavn eller på Bellahøj, der råber »luder« efter din kone og datter og »danskersvin« efter dig og din søn.Næ, må jeg så bede om en landevej uden så mange dikkedarer og en Alfa, en Honda eller en Subaru med wankelmotor og en bazooka, når den tid kommer. Samt masser af cykler, racercykler, tempocykler, crosscykler, men absolut ingen Christina-cykler. Jeg flytter, gør jeg. Når jeg bliver gammel nok, og det sker jo helt af sig selv.
Engang boede missionen i de vindblæste egne, i dag bebor den pæne adresser med svinedyr designerøl, vinbar og sushi henne om hjørnet.
Danskproduceret cider er i vækst. Flere og flere har fået øjnene op for muligheden for at producere boblende æblevin af alle vores gode, syrlige æbler. I København blev der for nyligt afholdt ciderfestival. Det var en del af Copenhagen Cooking og foregik i et stort telt udenfor Torvehallerne.Flere danske og udenlandske producenter var mødt frem for at skænke op og fortælle om deres produkter. Indtil for nylig var cider ikke min kop frugtte, men mine erfaringer begrænsede sig også til engelske industricidere, som aldrig rigtigt har gjort det for mig. En tur til Bretagne og Normandiet fik mig dog omvendt, her vrimler det med skønne, komplekse æbleduftende cidere, som virkeligt kan noget. Den danske Ciderfestival er bl. a. kommet til verden på initiativ af Morten Sylvest og Christopher Melin fra "Æblerov", der selv producerer glimrende cider. Især deres "Frankofil" og "Cox i Pæren" var skønne, komplekse og madvenlige æblebobler. Festivalen bød både på erfarne producenter som Æblerov og helt nye initiativer. Det var dog de gamle i æblegamet, der havde de bedste produkter. F. eks. de to ciderier fra Fejø, hvor der er masser af gode æbler. "Fejø Mosteri" fra Kernegaarden bød på deres nyeste årgang 2016, som var en meget flot cider i fransk stil og "Fejø Cider" havde en glimrende cider fra 2015. Blandt æblefolkene var der stor uenighed om, hvilke æbler der kan anvendes.Nogle bruger spiseæbler, andre bruger tilfældige æbler, nogle samler nedfaldsæbler, og så er der dem, der sværger til traditionelle cideræbler.De findes i både engelske og franske udgaver og kan i modsætning til almindelige æbler ikke spises. De har typisk en tyk skal og er enten for bitre eller sure til at indtage. Til gengæld bidrager de med tannin og syre og øger dermed kompleksiteten af den færdige æblevin. Festivalen bød dog på glimrende bobler fra både spiseog cideræbler, og uanset hvad, så bliver det spændende af følge dansk cider fremover.Andre producenter vælger at lave anden æblevin både med og uden bobler.F. eks. på Brandbygegaard lidt uden for Odder.Her laver parret Lone Landmand og Søren Sørøver både øl og vin på druer eller æbler under deres borgerlige alias "Kvist &amp; Vitus". Druehøsten er godt nok slået fejl tre år i træk, og det er synd.De laver nemlig god vin, når druerne er til det. Så måske bliver det æblerne, der skal satses på fremover? Deres æblevin "Sommer" er lavet af tidligt modnede æblesorter, der gæres med vildgær og champagnegær og ligger på gærresterne et års tid. Det øger kompleksiteten og giver en tør og spændende vin - milevidt fra Somersby og lignende industriprodukter. "Sommer 2015" dufter intenst af æble og brøddej, har fine bobler og lang, letbitter eftersmag. Flot og ambitiøs vin, der kan fungere både som aperitifboble og til mad.Længere nordpå i det jyske leges der også med æbler og druer. Det er på Guldbæk Vingård, der ligger i Himmerland, lidt uden for Svenstrup.Guldbæk laver vin, æblevin med og uden bobler og sågar en vin, der er lavet på både druer og æbler, og nok derfor bærer navnet "Dialog". Den dufter sommerligt parfumeret, næsten som gewürztraminer eller muscat. Der er også en udtalt sødme i vinen, der holder 26 gram sukker/ liter. Det lyder måske voldsomt, men holdes fint i skak af en markant syre. Sjovt dansk produkt, som det ville være oplagt at afprøve sammen med gode danske gårdoste. Guldbæks mousserende æblevin er ukompliceret og frisk og et godt sted at starte, hvis man vil kaste sig ud i et dansk æblevinseventyr.40-80 kr. 80-120 KR.Efterhånden er der så meget gang i dansk frugtvin, at der også afholdes et årligt frugtvinsskue.Her kan producenterne indsende vine til bedømmelse, og i år var det Andersen Winery, der løb med titlen som årets mousserende æblevin, med deres "Sigrid 2015". Det går godt for de danske æbleprodukter, der også så småt er begyndt at indfinde sig på restauranter, der gerne vil tilbyde gæsterne spændende vinoplevelser med dansk baggrund.Efterhånden er der så meget gang i dansk frugtvin, at der afholdes et årligt frugtvinsskue.Anders Halskov, vinanmelder.
Over hele kongeriget bliver æbler til vin i forskellige former. Vi tager temperaturen på danske æblevinsprodukter.
" Jeg hader det som pesten!", er noget, man bare siger, selvom ingen af os aner, hvad vi taler om. Det er 300 år siden, at den sorte død senest var forbi Danmark. Men personerne i Hanne-Vibeke Holsts nye roman " Som pesten" ved præcis, hvor meget man kan hade pest.For over hele Europa er en mystisk ny sygdom begyndt at hærge, en pandemi, som truer med at gøre det af med hele menneskeheden.Lige efter sommerferien samles kollegerne i WHO's (World Health Organisation) hovedkvarter, hvor de sludrer ferie, de seneste klimaforandringer, epidemier, zoonoser og MRSA, mens de spiser sig en bedre frokost. Den danske læge Karoline Branner er leder af afdelingen for pandemiske og epidemiske sygdomme.Hun kører en flot karriere og tweeter lidt om sin egen succes, mens hun passer på sin dysfunktionelle familie med venstre hånd. Alle WHO'erne har affærer på kryds og tværs, dyrker fitness, ryger for meget hash eller elsker deres familier for lidt, imens tilværelsens ulidelige lethed fylder deres helt almindelige hverdag.Men så er der nogle grise, der bliver syge et sted i Østukraine, en tilfældig dansker, der kører hjem derfra, og snart flammer en galopperende epidemi op og lader helvede bryde løs med udgangspunkt i lille Danmark.Først lukker Torvehallerne og Joe &amp; The Juice dørene i af sikkerhedsmæssige årsager, Sundhedsstyrelsen advarer mod dit og dat, og alting går i stå. Verdenspressen opdager sagen, epidemien breder sig, folk dør i tusindtal, der går politik i den, og de moralske dilemmaer hober sig op. Nogle vil tjene penge, nogle hævne sig, nogle bare redde deres nærmeste og skide på resten af verden." Som pesten" fører mareridtet til ende på en måde, der ikke skal afsløres her.Men der er helte og skurke, ligesom i virkeligheden. Her dog noget mere råt skåret, grænsende til det klichéfyldte i flere af portrætterne, der dog er velskrevne og effektivt fortalt, spændende til det sidste, hvor det gode og det onde står over for hinanden i kød og blod som psykopaten og hævnersken." Som pesten" er dybt underholdende, der er krimi på drengen med både mafia, skyderi og farligt bedrag, og dog munder romanen sobert ud i en slutning, der fremmaner og låner fra den nordiske " Vølvens spådom" om Ragnarok, men også mimer den store undergangs naturlige resultat, som der står til slut i romanen: " Mellem de forkullede rester af den nedbrændte ruin vil der vokse nye livskraftige spirer frem." Hanne-Vibeke Holsts roman lægger sig i slipstrømmen af dette årtusinds ny-bølge af dystopier, hvor kaos gør en ende på den moderne civilisation.Hvad enten det er via en økologisk katastrofe, biernes død, fascismens genkomst, en tredje verdenskrig eller en fanatisk religion, så er nutidens dystopier enige om én ting: Vi er på vej ud over kanten! På den måde er der intet nyt under solen hos Holst, der skriver videre på vores alle sammens latente skræk for undergangen.Men under plottets overflade ligger der selvfølgelig, som i alle dystopier, en bevidst samfundskritik. George Orwell sagde det i sin kommunisme-kritik " 1984" med tankekontrol og Big Brother, Margaret Atwood sagde det i " Tjenerindens fortælling" med kønskontrol og patriarkalske perversioner - og Hanne-Vibeke Holst siger det med pest og personlige moralske dilemmaer.Det gjorde Albert Camus i øvrigt også i sin eksistentialistiske kritik af nazismen, nemlig " Pesten" fra 1947. En bog, der giver ekko i Holsts univers af dilemmaer, valg og egoisme.Holst er selvfølgelig ingen forfinet fransk stilist; hun skriver rugbrødsagtigt, effektivt og med høj entertainment-værdi, men også hos hende er " pesten" mere end bare en sygdom og snarere et symbol på noget råddent og hadsk, der truer med at ødelægge mennesket.Men skal man så læse Camus, Orwell, Atwood eller Holst? Gerne alle fire, de tre klassikere er must reads, men Hanne Vibeke Holst er ret godt med, fordi hendes neokrimi af et moralsk mareridt er et megaunderholdende kig på vores virkelighed lige nu - som den kunne se ud i morgen, hvis ikke vi strammer op.kultur@k.dk 
bog " Som pesten" er en dystopisk krimi om massehysteri, moral og pludselig død. Med romanen, der trækker på menneskets evige skræk for undergangen, overrasker Hanne-Vibeke Holst.
Bistro Les Halles er en fransk affære. Hvis ikke navnet - afledt af placeringen i Rømersgade tæt på Torvehallerne - skulle have afsløret det på forhånd, så stanses det indendøre ud i rødt, hvidt og blåt (stedets visitkort er såmænd Tricoloren): små caféborde med rødternede duge, indrammede plakater med dansende cancanpiger på væggen og brødkurve med små Président-smørpakker.Og skulle man tro, at tidens italienske trattoriabølge er udtryk for en mæthed over det frankofile, så var fremmødet denne aften et bevis på det modsatte. Så fyldt var der, at vi blev placeret i kælderen, der var aldeles charmeforladt - om end vi opdagede, at fra bordet vil man(d) til sommer gennem vinduesristen få et smukt kig op under skørterne på udendørs gæster (tippet er hermed givet videre). Også menukortet er fransk og så retro-bistro, at det nærmer sig det parodiske. ALLE klassikerne er her: fra løgsuppen over tatar til coq au vin og steak frites. Til priser på 265 kr. for tre retter var det bare at gå i gang.Vi indledte med at dele en charcuteritallerken: gode skinker og pølse, paté og en rilette på svinenakke, der fremstod hjemmelavet.I glassene: champagne fra Drappier (100 kr.), hvis pinot noir-fylde var balanceret af en vibrerende syre. Vinkortet, der overvejende består af vine fra én og samme forhandler, hvilket indikerer, at det ikke er hér, restauranten har sit fokus, bød også på en klassisk mineralsk chablis fra kooperativet La Chablisienne (La Pierrelée 2013, 95 kr. glasset), som var en perfekt ledsager til vores forretter.En grøn salat med valnødder og varm gedeost til medspiseren, hvor rettens balance blev noget forrykket af kæmpe stykker gedeost og en mangel på eddike eller syre i salatdressingen.Jeg havde glædet mig til løgsuppen, der blev serveret rygende varm og med meget store stykker ostebrød med smeltet comté. Igen en særdeles rustik servering, hvor jeg dog savnede at sødmen fra de stegte løg fik lov at smage igennem.Som hovedret havde jeg valgt bistroklassikeren over dem alle: Bouef Bourguignon! En rigtig vinterbasker af en simreret, hvor oksekød og bacon får lov at stå og hygge sig i timevis i rødvin og kalvefond. Det troede jeg i hvert fald.Jeg burde måske have anet uråd, da vor kvindelige tjener ved bestilling spurgte » og hvordan ønsker du den stegt?« Jeg svarede, at det nok gav sig selv i en Bouef Bourguignon, mens jeg pegede på menukortet.Her burde jeg nok have kigget nærmere efter, for så var jeg sluppet for skuffelsen, da jeg forgæves ledte efter kødstykker og den røgede smag af bacon. For Les Halles har ændret retten til Champignon Bourguignon, hvor den fortættede, intense kødsmag er erstattet af champignon og kalvefonden af grønsagsfond! Øv, men så kan jeg lære at se ordentligt efter! Medspiseren fik lammeskank på benet, serveret med syltet lime, cous cous og varme marokkanske krydderier, bl. a. kardemomme, mynte og en særdeles potent chilipasta, og det var godt. Om end lidt vel krydret til vores fælles vin, en Hautes Cotes de Nuits-pinot noir fra Domaine Mugneret (455 kr.), der dog fungerede fint til den ostetallerken med gedeost, tomme og bleu d'Auvergne, som vi delte (55 kr.), inden vi afsluttede med henholdsvis en creme brûleé og til mig en æbletærte med kanelis, der ved bordet skulle flamberes i calvados.Det viste sig dog at være en slags børnefødseldagsflambering, hvor lidt calva i en metalflødekande blev antændt, inden den ultrakort blev hældt ud over fem æblebåde lagt i marcipan på en tør tærtedej.en minimalistiske flambering havde selvsagt ingen indvirkning på smagen, og bortset fra den udmærkede kanelparfait fremstod æbletærten som en gumpetung afslutning på en ujævn aften, der nok var mere comme ci end comme ca. Bourguignonaffæren om bøffen, der blev væk, var dog min egen fejl, så Bistro Les Halles sniger sig lige op på tre stjerner.b@berlingske.dk Fakta: Det spiste vi på Bistro Les HallesCharcuteritallerken Gratineret løgsuppe m.comté Chevre chaud Champignon Bourguignon Lammeskank på marokkansk Oste Creme brûleé Æbletærte m. kanelis og calvados Samlet pris for to ekskl.drikkevarer: 585 kr.
Bistro Les Halles.
Formanden for Coop bliver udfordret - også fra egne rækker.Et medlem af dagligvarekoncernens bestyrelse stiller op til kampvalg om posten.Erhvervsmanden Lasse Bolander har til april siddet som formand for Coop Danmark, der ejes af 1,7 mio. danskere, gennem ni år. Det svarer til tre valgperioder i organisationen.I april skal der vælges ny formand af andelskoncernens landsråd. Lasse Bolander har meddelt, at han genopstiller, men det bliver nu i et kampvalg.Gennem en periode har en række selvstændige brugsforeninger under Coop arbejdet på at finde en modkandidat og er fortsat i den proces.Men en kandidat er allerede nu klar til valgkamp mod Bolander. Det er Mikkel Irminger Sarbo, som er medlem af Coops Landsråd, og som gennem det seneste år har været valgt til bestyrelsen i Coops moderselskab.Enige om strategien»Vi er enige om den nye strategi i Coop, og jeg bakker 100 pct. op om den. Men hvis vi skal nå i mål med den, må vi arbejde på en anden måde.Den formand, som nu har siddet i meget lang tid, er nok ikke i stand til det,« mener Mikkel Irminger Sarbo.Hans baggrund er bl. a. et arbejdsliv som iværksætter og investor. Mikkel Irminger Sarbo er eksempelvis involveret i Kødbyen i København, der samler madsteder og andet, samt Torvehallerne også i hovedstaden. Netop det vil han slå på i den kommende valgkamp.»Coop er i et presset dagligvaremarked, hvor kunderne køber mere mad ude i byen.Der har jeg en force. Samtidig må Coop gøre noget helt andet end hidtil, og i dysten mod konkurrenterne har vi det lokale ejerskab med de mange medlemmer. Den relation skal vi bygge på, og her ser jeg mig selv,« siger Mikkel Irminger Sarbo. Blandt en række gøremål har han også en post i hovedbestyrelsen for Det Radikale Venstre.Lasse Bolander og Coops ledelse har netop fremlagt en ny strategi under navnet "Coop på vej". Den omfatter bl. a. en spareplan med forenkling mellem koncernens kæder samt en mere aktiv deltagelse i priskampen på dagligvaremarkedet.Strategien kommer efter et forløb, hvor især en række brugsforeninger også har arbejdet med at finde en modkandidat til Lasse Bolander.Ifølge talsmanden, Søren Tang Sørensen, som er næstformand i Brugsforeningernes Arbejdsgiverforening, ændrer den nye strategi ikke på det. Han sagde tidligere på ugen til Jyllands-Posten, at målet fortsat er ved hjælp af et rekrutteringsfirma at finde »en formandskandidat, der vil stille op og samle hele organisationen.Det ændrer strategien ikke på.« Lasse Bolander har over for Jyllands-Posten fastslået, at han er klar til et kampvalg.Uanset om der kommer en eller flere modkandidater til posten som Coop-formand: »Der er valg hvert tredje år.Et levedygtigt demokrati kræver, at der er kandidater - også til formandsposten. Coop skal vælge mig, hvis den tror på, at jeg er i stand til at drive forretningen.« Coops øverste myndighed, som skal vælge formand, er Landsrådet, som består af 124 medlemmer. Blandt dem er Nicolai Houe fra Aarhus, som også er medlem af bestyrelsen i Coop's andelsselskab.Han ser frem til et kampvalg om formandsposten: »Lige meget hvad kan det ende med, at vi bliver skarpere efter en valgkamp. Først når vi kender feltet af kandidater, lægger jeg mig fast på, hvem jeg vil støtte,« siger Nicolai Houe.jesper.olesen@finans.dk Fakta: COOPCoop Danmark driver kæderne Kvickly, Superbrugsen, Dagli'brugsen, Irma og Fakta.1.200 butikker rundt om i Danmark.Koncernen omsætter for ca. 45 mia. kr. inkl. en række selvstændige brugsforeninger. Uden dem er omsætningen ca. 40 mia. kr.Ejes af 1,7 mio. medlemmer - danske forbrugere.
Et medlem af bestyrelsen for Coop Danmark melder sig som kandidat til formandsposten i dagligvarekoncernen - og er dermed klar til kampvalg med den siddende.
I den første version af Ridley Scotts sci-fi-klassiker Blade Runner fik man under slutproduktionen kolde fødder over at lade den dystopiske films langsommelige og berusende billedstorm stå alene. Så blev Harrison Ford trukket tilbage i studiet og indtalte en voiceover, der skulle hjælpe publikum vej ind i den bistre robotjægers indre og hans fremtidsunivers.Det gjorde absolut ikke filmen dårlig.Ford mimede den klassiske film noir-helts forpinte privatdetektiver a la Marlowe. Men da Ridley Scott siden pillede fortællerstemmen ud af Blade Runner, stod lydene, synthesizerlagene, billedstormen, det tunge tempos hjerteslag og gribende tvivlsspørgsmål for alvor frem i al sin vælde. Nu satte filmen sig i maven på sit publikum og på filmhistorien, hvor den stadig rumler.Jeg kender ikke til produktionsomstændighederne bag den billedfilosofiske mesterdokumentarist Max Kestners første spillefilm, sci-fi-dramaet QEDA. Men det føles som om, at nogen også her fik kolde fødder over filmens evne til at forklare sig selv og derfor hev skuespiller Carsten Bjørnlund tilbage i studiet for at stavepladeforklare det hele.Uden samme tilnærmelsesvise held som Ford.Paradis anno 2017Jeg kan godt forstå fristelsen, det er nogle ret komplekse følelser, som Bjørnlunds rolle som videnskabssikkerhedsleder Fang Rung render rundt med: Året er 2095, verden er fucked af ferskvandsforurening og oversvømmelser, København er grå og halvt dækket af saltvand. Der er ikke meget Torvehallerne over det triste og underligt Mellemøsten-inspirerede sorte marked, hvor man må prutte sig til skrammel. Og derhjemme i en mørkelagt lejlighed over Kongens Have, som der heller ikke længere er noget grønt og kønt over, ligger Fang Rungs datter syg og saltvandsforgiftet, mens hans hustru, videnskabskvinden, stresser ved køkkenbordet i forsøg på at forske sig frem til en kur mod det hele.Rung lader sig på en hemmelig mission for Forsvarsministeriet udspalte til to dele (!) og rejser tilbage til det prækatastrofale paradis, København anno 2017, der er fyldt med planter, dyr, frisk mad og drikkevand.Her skal han snige en aldrig anvendt genkode, der kan forvandle saltvand til ferskvand, med til nutiden og dermed løse klodens krise.Og selvfølgeligt helst uden at pille ved historiens gang. Sommerfugleeffekten, I ved. Tidsrejser er officielt blevet forbudt af samme grund.Problemet er bare for den del af ham, der rejser tilbage - og som får undercovernavnet Gordon Thomas - at det er langt federe at være i fortiden end i nutiden. Og hende forskeren, Mona Lindqvist (Sofia Helin), som han skal stjæle koderne fra, er ret indtagende. Pludseligt kan Fang Rung, der står tilbage i 2095, ikke få kontakt med eller tilbagehente sin anden del. Han er - splittet. Og må selv på tidsrejse for at hente sig selv hjem - og jo helst uden at ændre verdens gang på sin vej.Det lyder komplekst, men egentligt giver det fin nok mening. Det er en bøn om at påskønne nutiden og at være til stede i den - også med blik på fremtiden.Det er den splittelse i mennesket, som filmen ikke helt har stolet på, at vi kunne fatte derude i biografsæderne, virker det til. Carstens Bjørnlunds forklarende stemme er hældt ud over de smukt scenograferede dystopiske billeder og dækker for Jonas Strucks og Vladislav Delays sansenære musik og vores egen evne til at filosofere for os selv. »Så velkendt og alligevel så anderledes,« siger Bjørnlund om de villaveje, han som Gordon Thomas trasker op ad efter at være blevet zappet fra nutiden og ind i fortiden i havet ved Amager Strandpark.GaffatapeDen slags forklaringer er ikke bare unødvendige, det føles som om, at nogen med fortællerstemmen har prøvet at gaffatape en smadret lysekrone sammen. Sandsynligvis ville lysekronen heller ikke have været helt i øjet uden gaffa. Men man havde nemmere kunnet beundre dens skønhed.Og faktisk er der rigtig mange små stumper af ren skønhed i QEDA; der er Fang Rungs besøg hos en anden tidligere splittet tidsrejser, Bingwen, der nu er delt i to personer, som lever sammen og er gemt væk i en lejlighed som var han/ de et gammelt ægtepar eller søskendepar, han/ de spiller pingpong og daser. Joseph Mawle spiller dem begge med et vanvid og perversion, der ræsonnerer på mærkelig vis. Det er narcissisme gone wrong eller selvtilstrækkelighed i yderste potens.Og der er momenter af intens og dragende stemning i QEDA, som da Fang Rung mødes med forsvarsministeren på en postapokalyptisk bar og sanger Mette Lindberg i et skrud, der er Metropolis værdigt, synger »Tainted Love« med hysterisk hypnose.Men det inderlige bliver ikke helt inderligt nok. Bjørnlund inviterer os med sin speak ind i Fang Rungs hoved, men vi kommer aldrig rigtigt derind. QEDA ville heller ikke have været en fantastisk film uden voiceover, men den ville have efterladt flere smukke brudstykker, vi kunne gumle videre på i fred i vores egne hoveder.yde@information.dk 
Fortællerstemmen i Max Kestners ambitiøse sci-fi-film gør, at den føles, som om nogen har prøvet at gaffatape en smadret lysekrone sammen. Den kunne ellers have været så skøn trods rodet, denne påmindelse om vores skrøbelige nutid fortalt som identitetssplittende tidsrejse.
Det første, jeg tænkte på, var en stillezone.Altså en afdeling i et tog, hvor samtale ikke er tilladt, og hvor man derfor kan koncentrere sig om at læse, arbejde eller bare sidde og hvile sig og være lidt i fred, mens man lader sig fragte fra en by til en anden. Men i Louise Alenius' verden handler begrebet stillezone om noget andet og mere alvorligt.Under titlen ' Silent Zone' har den danske komponist arbejdet med musik for døende og endda selv opført musikken for terminale patienter bare få timer, inden de udåndede. Nu præsenterer hun en hel opera med titlen ' Silent Zone', og som publikum til forestillingen bliver man helt automatisk stille.For denne gang handler det ikke om at dø. Det handler om det, der for nogle kan være vanskeligere. Nemlig om at skulle leve med svigt og overgreb i form af incest.På en nedlagt transformerstation på det ydre Østerbro i København, hvor Alenius' opera spiller under hele Copenhagen Opera Festival, lister man tyst langs rummets rå mure, mens sangere, skuespillere og musikere færdes inde mellem scenografiens hvide vægge.Ydervæggene i huset er fjernet, så vi kan se direkte ind i en dysfunktionel families hverdag, hvor voksne og børn ikke har det godt, og hvor havregrynene ved morgenbordet vokser i munden, til den mælkede vælling bobler over mellem de tavse læber. Hvor drengen brækker sig, og hvor faderen voldtager ham i soveværelset.Der er køjesenge til børnene, og det nytter ikke for den lille pige at kalde på far.For far er allerede inde i værelset, og det, han foretager sig med pigen, er unævneligt og ødelæggende for pigens liv.LOUISE ALENIUS HAR tilsyneladende et projekt, der handler om at lade tonerne bringe os derhen, hvor ordene ikke kan.Med en minimalistisk musik af fragmenter og melodier i mol får vi ved hjælp af fi-re strygere, klaver og slagtøj samt en række tavse skikkelser, som viser os familiens medlemmer både som børn og voksne på samme tid, i langsom gengivelse indblik i det forfærdelige.Et køleskab, et spejl, en støvsuger..overfladisk set er vi vidner til en banal hverdag. Men en voldsom drone af katastrofe klinger neden under den, og det gør ondt at se den lille pige med hulahopring og voksenmakeup. Musikken er enkel.I grunden uden modstand. Men den går i stykker, stivner, og mens man bevæger sig rundt om det, man kunne kalde en operainstallation med seks rum, eksploderer en kontrabastone pludselig.Morten Grove Frandsen lader sin falset svulme af smerte. Kontratenoren har nok at se til med incestuøst farvede uropførelser i år, mens priserne regner ned over ham. Det seneste legat i rækken får han ved en koncert i Tivoli på søndag. For bare et par måneder siden sang han den klovnesminkede Sukkerfar i Lasse Schwanen-flügel Piaseckis opera ' Falling Awake' på Folketeatret, hvor han var den svigtende voksne. Her er han barnet, mens den rutinerede Sten Byriel endnu en gang har påtaget sig en grænseoverskridende rolle, som faren og forbryderen. Det må koste kræfter, men han gennemfører det, mens Gitta-Maria Sjöberg som moren går forstenet rundt.' SILENT ZONE' ER et stykke stramt struktureret operateater. På en måde en tavs forestilling, trods ordene, om noget af det forfærdeligste, man kan forestille sig. Det er rigtigt set af den ellers så folkelige og underholdende Copenhagen Opera Festival at fortsætte linjen med ny musikdramatik oven på Efterklangs og Karsten Fundals stemningsmalende ' Leaves', der forrige år udspillede sig i de underjordiske gange under Københavns tidligere kommunehospital.Ved siden af alt det farverige og flotte må der godt være noget, der gør ondt.Hvad sangerne synger, er ikke let at høre.Men brudstykker af den engelsksprogede libretto står som maveknugende graffiti rundt omkring på den hvide scenografi, og det er nok.Hvordan spillet mellem erindring og fortrængning, overlevelsesstrategier, anklager og selvransagelse præcist forløber, er det heller ikke let at gennemskue, mens det 70 minutter lange mareridt udspiller sig. Vil man vide, hvordan Alenius forestiller sig dét, kan man læse om det i en forklarende folder, man får stukket i hånden på vej ud. Væk fra det, man ikke kan holde ud at tale om, men som Alenius med sin stivnende, fragmenterede musik tilbyder en anden måde at komme tæt på.Sjovt er det ikke. Men som kunstværk fungerer det fremragende.thomas.michelsen@pol.dk Fakta: FAKTA Copenhagen Opera FestivalFestival for opera i København, der lægger vægt på det folkelige med en hel del gratis begivenheder uden døre.Festivalen varer til og med onsdag i næste uge og byder på alt fra fælles morgensang, operettebåd, kinesisk opera og opera på cykel til recitals med sopranerne Elsa Dreisig og Christiane Karg.I år finder festivalen bl. a. sted udendørs ved Torvehallerne, på Vega og i Operaen.WWW operafestival.dk.
Cph Opera Festival Komponisten Louise Alenius er optaget af musikken som det, der kan føre os derhen, hvor ordene ikke kan. Hendes nye opera ' Silent Zone' om incestofre er et stramt struktureret mareridt.
Levende arier fyres af fra ladcykler, kanalbåde og i barer på årets Copenhagen Opera Festival. Fra på søndag og 10 dage frem byder festivalen på et ambitiøst og alsidigt program.I front for festivalen står den danske tenor med den flotte internationale karriere, Peter Lodahl. Han tiltrådte som chef i efteråret. Allerede på dette års festival folder han flere af sine visioner ud.En af dem er at skrue op for stjernekvaliteten blandt sangerne, som optræder i festivalens mange forskellige operaformater.»Jeg overtog en festival, som fra starten har haft det folkelige i sit dna. Operafestivalens ærinde er at opdyrke et nyt publikum ved, at kunstnerne går ud og synger på byens gader og stræder - dér, hvor folk er. Vi hiver operagenren ud af de vante rammer.Samtidig er det min ambition at løfte det kunstneriske niveau. Vi skal være folkelige, men vi må ikke miste flyvehøjde,« pointerer festivalchefen.Stjerneaftener på BørsenNår Peter Lodahl er ude at optræde på de internationale operascener, knytter han ofte bånd til de dygtige sangerkolleger, han samarbejder med. Denne uformelle approach gør det muligt for ham at gribe telefonen og invitere de sangsolister, han finder kvalificerede, til at optræde på operafestivalen i København.Han fremhæver festivalens nye koncertserie "Star recital" i Børssalen. Én aften kan man her høre den prisvindende tyske sopran Christiane Karg. Med sig som akkompagnatør har hun den britiske pianist Joseph Middleton.»Star recital-konceptet er min opfindelse. Her promoverer vi branchens største stjerner, som endnu ikke er breaket kommercielt. Lad os få verdens bedste upcoming operanavne ind på Copenhagen Opera Festival, mens vi stadig kan honorere dem med de økonomiske midler, vi har til rådighed. Jeg har et stort netværk blandt sangere i denne kategori og et godt overblik over, hvem der er på vej op ad karrierestigen. Dem kan jeg ringe til. Og Børssalen fungerer fantastisk som ramme om disse stjerneoptrædener,« vurderer festivalchefen, der glæder sig over, at der i dagene før festivalstarten er fint gang i billetsalget til koncerterne med entré.En anden optræden, som Peter Lodahl betoner i stjerneserien, er aftenen med den sydafrikanske tenor, Levy Sekgapane. I foråret fik han frydens gåsehud frem hos publikum på Den Kongelige Opera, hvor han var solist i Rossinis opera "Rejsen til Reims".»Jeg mødte Levy Sekgapane på Semperoper i Dresden, hvor jeg optrådte som gæstesolist,« fortæller Peter Lodahl, der også her havde held til at hyre stjernesangeren ved at bruge sin personlige kontakt til ham.Arier på båd og cykelSom på de forrige operafestivaler kan publikum i år opleve muntre operetteoptrin på sejlende københavnske kanalbåde, ligesom festivalen gentager succesen fra tidligere somre med at iscenesætte opera på en ladcykel. Operacyklen gør holdt i flere af byens parker, på pladser og ved Plænen i Tivoli, hvor sangerne præsenterer italienske arier på en overraskende facon.Som flere andre af festivalens udendørs koncerter er cykeloptrinnet gratis for lytterne.Både på cyklen og kanalbåden har Peter Lodahl i år hævet den kunstneriske barre: Den danske tenorstjerne David Danholt synger om bord på operettebåden. På operacyklen synger den prisbelønnede danske sopran Frederikke Kampmann. Hun er fløjet ind fra Wien, hvor hun til daglig bor og optræder.»Jeg er gået grundigt til værks i min casting af sangere til festivalen, og publikum vil generelt opleve et højere niveau end tidligere.Vi skal nå bredest muligt ud med festivalens mange indslag og formater, men det må ikke ske på bekostning af kvaliteten,« understreger festivalchefen.kultur@jp.dk Vi hiver operagenren ud af de vante rammer.Samtidig er det min ambition at løfte det kunstneriske niveau. Vi skal være folkelige, men vi må ikke miste flyvehøjde.Peter Lodahl, festivalchef.Fakta: FESTIVAL Copenhagen Opera FestivalCopenhagen Opera Festival finder i år sted for niende gang og løber fra søndag den 30. juli til tirsdag den 9. august med et væld af stjernebesatte operaforestillinger og - koncerter. Ny chef for årets festival er tenor Peter Lodahl.Den sydafrikanske tenor Levy Sekgapane giver et solo-recital i Børssalen mandag den 31. juli kl. 20. Den tyske stjernesopran Christiane Karg optræder solo samme sted tirsdag den 8. august kl. 20.Tirsdag den 1. august kl. 18 synger den danske baryton Jens Søndergaard napolitanske sange og operaarier under overskriften "Barytonser" på Wilhelm Scenen ved Torvehallerne.Operafestivalen byder også på gratis morgensang på Wilhelm Scenen i dagene den 31. juli til 4. august - hver morgen kl. 9.Se festivalens fulde program og køb billetter til forestillinger med entré på www.operafestival.dk.
Danske og internationale sangstjerner optræder på kanalbåde, ladcykler og åbne pladser under Copenhagen Opera Festival, der fra søndag og 10 dage frem fylder byrummet med sprudlende skønsang.
BOLIGER Opmærksomheden var stor, da erhvervsmanden Martin Nielsen og BIG-partner David Zahle i oktober 2017 præsenterede planerne for " Harbour Gate" - et nyt 4.500 kvm stort byggeri med 26 eksklusive lejligheder og to restauranter, der opføres i tilknytning til den ambitiøse omdannelse af Aalborgs fredede spritfabrik ved Limfjorden.To tredjedele af lejlighederne blev solgt eller reserveret allerede i åbningsweekenden.På nuværende tidspunkt har Martin Nielsen indgået salgsaftaler på 15 lejligheder, svarende til omkring 60 procent af den samlede salgssum på 200 mio. kroner.- Vi satte lejlighederne til salg på baggrund af dispositionsforslaget for at give køberne en højere grad af medbestemmelse, og det er blevet taget rigtig godt imod. Vi har en ambition om at bygge Jyllands fedeste lejligheder, og det kan kun lykkes, hvis dem, der skal bo der, også synes det, siger Martin Nielsen.BIG's arkitekter og ingeniørerne fra Cowi er færdige med at projektere omkring 1. marts. Herefter påbegyndes byggeriet, som forventes færdigt på et tidspunkt mellem sommeren og julen 2020. P-kælderen vil blive udført af A. Enggaard, som ejer nabogrunden, mens det endnu ikke er afgjort, hvem der skal bygge selve huset.- Vi har valgt at gennemføre et dialogbaseret udbud, hvor to entreprenører er med i hele processen, fortæller Martin Nielsen, som forventer at indgå kontrakt med den vindende entreprenør i løbet af marts.Ubegribeligt fantastiskHele Cloud City-projektet omfatter omkring 80.000 etagemeter og repræsenterer en samlet projektværdi på den høje side af 2 mia.kroner.Omdrejningspunktet for bydelen bliver en gigantisk kunstinstallation af argentinske Tomás Saraceno og et tilhørende kunstcenter. Begge dele har opnået fuld finansiering via fondsmidler.Senest har Realdania bidraget med 80 mio. kroner til det 3.800 kvadratmeter store kunstcenter, som indrettes i fabrikkens gamle værkstedsbygning og kedelhal.- At vi er nået i mål med fundingen af både værk og art center er, hvad man på jysk vil kalde ubegribeligt fantastisk. Det har været en hård, sej og meget, meget spændende proces, som de færreste troede, at jeg ville lykkes med, siger Martin Nielsen.Alt skal være uniktHan er i fuld gang med flere af de øvrige delprojekter i den kommende kunst-og kulturbydel. På tegnebrættet er blandt andet oplevelses-og besøgscentre for chokolade og spiritus, en torvehal, teater, syv restauranter og et boutiquehotel med værelser fra to til fem stjerner.- Vi kommer hele tiden tættere på mål og går nu snart fra vision og opstart til eksekvering, siger Martin Nielsen, der beskriver sig selv som en kurator snarere end en developer - og ambitionsniveauet er tårnhøjt: - Alt, hvad vi etablerer dernede, skal være unikt.Det skal være sådan, at hvis jeg plukker en enkelt del ud af helheden, og placerer den for sig selv ude i Rold Skov, så skal den være så stærk, at folk ville komme alligevel, siger Martin Nielsen." Spritten", som området hedder i folkemunde, er udpeget som et af de 25 vigtigste industriminder i Danmark og er det største sammenhængende fredede industrianlæg i landet.Martin Nielsens selskab Cloud City Aalborg A/ S er bygherre på 15.500 kvm omdannelse af de eksisterende bygninger samt cirka 7.000 kvm nybyggeri på selve fabriksgrunden.Umiddebart vest herfor opfører A. Enggaard 50.000 kvm nybyggeri i området ud mod jernbanen.Alt, hvad vi etablerer dernede, skal være unikt. Det skal være sådan, at hvis jeg plukker en enkelt del ud af helheden, og placerer den for sig selv ude i Rold Skov, så skal den være så stærk, at folk ville komme alligevel Martin Nielsen, bygherre, Cloud City.
Nu skal der graves ud til kælder ved Aalborgs fredede spritfabrik, hvor flere andre delprojekter også rykker tættere på.
I 20 år huserede Hard Rock Café på hjørnet af Vesterbrogade og Bernstorffsgade ved siden af en spillehal og den jugoslaviske restaurant Hercegovina. Men det er altsammen historie, når Tivoli 10. november lukker dørene op til havens til dato største enkeltinvestering, det 6.000 kvadratmeter store Tivoli Hjørnet med flere restauranter, en foodhall med 16 madstader, 21 nye, eksklusive værelser til Hotel Nimb, stor tagterrasse og flere mindre terrasser ind mod haven.Det hele til en pris på »et trecifret millionbeløb«. Tivoli Hjørnet er et vigtigt led i strategien om at gøre Tivoli til en helårsforretning, forklarede projektchef Marie Therese Collet, mens hun torsdag formiddag gav repræsentanter for pressen et smugkig på det endnu ikke helt færdige byggeri.»Meningen er, at man året rundt skal kunne komme og spise her, også når Tivoli ikke holder åbent. Vi regner med at op mod 80 procent af Tivoli Hjørnets kunder kommer ind fra gaden,« forklarer hun, mens vi forsigtigt manøvrerer forbi travle håndværkere og tunge maskiner både inde og ude.Hjørnet af Vesterbrogade og Bernstorffsgade er ét af de allermest trafikerede i København, og her er bygningens stueetage trukket væk fra gaden, så der bliver plads til et 7-10 meter bredt fortov med cykelstativer og en overdækket del med faste borde og stole og mulighed for udeservering.Det er det amerikanske arkitektfirma Pei Cobb Freed &amp; partners, der også står bag bl. a.den berømte glaspyramide på Louvre, der har tegnet Tivoli Hjørnet. Og de har valgt at give bygningen to meget forskellige facader mod hhv. gaden og haven. Mod gaden er den bølgende facade beklædt med et dobbelt lag glas for at give et transparent udtryk, hvorimod bygningen ind mod haven er beklædt med håndstrøgne tegl fra det gamle danske teglværk, Petersen Tegl. Farven er lys rødgylden for at skabe en forbindelse mellem Tivolis røde indgangsportal og det hvide Nimb, forklarer Marie Therese Collet.Desuden er terrasserne på havesiden forsynet med store plantekasser, dels for at give et indtryk af, at »byningen vokser ind i haven«, dels for at forhindre, at kunderne fra Tivoli Hjørnets restauranter og foodhall sniger sig til en gratis Tivolibillet med et rask hop fra terrassen ned i haven.»Hvis man efter et besøg i Tivoli Hjørnet får lyst til at fortsætte med en Tivoli-tur, skal man igennem en sluse med billetsalg, og der vil også være en billetkontrollør. Og hvis man omvendt under sit Tivoli-besøg får lyst til at aflægge besøg i f. eks. foodhallen, regner vi med at have et helt gammeldags system med et stempel på hånden, så man kan se, at folk altså allerede har betalt for adgang til haven,« siger Marie Therese Collet.Den 850 kvadratmeter store foodhall bliver kernen i Tivoli Hjørnet og er tiltænkt det hurtige måltid, en kop kaffe eller en drink.»Man kan både købe takeaway eller spise her. Foodhallen åbner kl. syv om morgenen, hvor der er morgensol på terrassen med 150 siddepladser. Om eftermiddagen er der til gengæld sol på de ca. 50 siddepladser mod gaden.Og så er der knap 100 siddepladser inden døre. Vi ville gerne have haft lidt mere siddeplads indenfor, men det er også en del af stedets atmosfære, at man sidder tæt,« siger hun og afviser, at foodhallen blot bliver en »Torvehallerne 2«. »Der kommer ingen egentlige fødevareforretninger.De 16 madboder bliver små minirestauranter, hvor man kan sidde og spise - hvis man ikke vælger at bruge dem som takeaway,« siger hun.Også to store restauranter har lejet sig ind i Tivoli Hjørnet. I stuen og på 1. sal åbner restaurantkæden Vapiano sin første restaurant i Danmark.Og på toppen af bygningen har Sticks'n Sushi lejet sig ind og vil efter planen holde åbent fra tidlig morgen til sen aften. Derudover åbner Espresso House en stor café, og Illums Bolighus åbner ny stor designbutik.I de kommende uger vil op mod 150 håndværkere være i sving nærmest i døgndrift for at blive færdige til åbningen.»Vi er en lille smule presset på tid,« indrømmer pressechef Torben Plank.»Derfor starter vi med en »soft-åbning« den 10. november og har valgt at skubbe den offi-cielle åbning til den 17. november, hvor vi også åbner haven for julen.«.tmp@berlingske.dk »Vi ville gerne have haft lidt mere siddeplads indenfor, men det er også en del af stedets atmosfære, at man sidder tæt.« Marie Therese Collet, projektchef.Fakta: Tivoli HjørnetDet samlede byggeri er på 6.000 kvm og rummer: -850 kvm foodhall med 16 stadeholdere -21 nye værelser til Nimb -To restauranter - Vapiano og Sticks'n Sushi -Espresso House -Illums Bolighus Bygningen er på sit højeste sted 17 meter høj.Pris: Et trecifret millionbeløb »Soft-åbning« 10. november.
Håndværkerne knokler for at få Tivolis nye store investering, Tivoli Hjørnet til et trecifret millionbeløb, klar til åbningen 10. november. Det 6.000 kvm store byggeri med restauranter og foodhall skal bidrage til at gøre Tivoli til en helåresforretning.
Hvor bor du? »Jeg er jo faktisk flyttet ud af byen til 2900. Men ikke helt ud af byen, jeg bor lige ved Lyngbyvej. Jeg prøver at holde fast i, at jeg bor i København, og jeg kan stadig cykle til København. Herfra tager det 19 minutter ind til Torvehallerne«. Hvad kan du lide ved at bo i Hellerup? »At have en have. Jeg havde ellers svoret, at jeg aldrig skulle flytte ud af København.Men tilværelsen har ændret sig, og nu synes jeg, det er fedt at have en have.Og så må jeg også indrømme, at det er fedt at tisse i sin egen have. Det har højere værdi for mig, end jeg lige troede«.Hvad kan du ikke lide ved Hellerup? »Der er noget forbandet over postnummeret 2900, når jeg troede, der skulle stå 2200 på mit sygesikringskort resten af mit liv. Men så render jeg rundt i min Metallica-T-shirt for at give det hele lidt modspil«. Hvad savner du i dit kvarter? »Jeg savner en kiosk. Jeg savner at gå ned og lige købe noget et sted om aftenen.Altså Netto lukker jo først klokken 22, men det er bare ikke det samme. En tur i kiosken er en større kulturel oplevelse«. Hvor tager du hen for at høre musik? »Det kan lyde meget gammelt, men hvis det ikke er festivaler, kan jeg godt lide at høre jazz på Montmartre eller Jazzhouse.Og så er der ret mange sjove rock-og metalkoncerter i Pumpehuset«. Går du selv ud og ser comedyshows? »Nej, det gør jeg sgu ikke. Jeg har set flere comedyshows i udlandet end herhjemme.Det er ikke for at være snobbet, men jeg synes bare, det er sjovere. Der er nok bare flere talenter i udlandet«. Hvor går du i byen henne? »Meget på værtshuse. Jeg følger også meget efter Casper Christensen. Chateau Motel eller At Dolores, som nok er de steder, jeg har gået mest i byen de sidste par år. Jeg har gjort, hvad Casper Christensen gjorde«. Har du et stamsted? »Jeg har et fast sted, hvor jeg spiser med mine venner. Ved Røde Claus på Restaurant Gammel Mønt, hvor der er få retter, men store portioner«. Hvis du fik en stor pose penge, hvad ville du så forandre i byen? »Jeg ville plante nogle flere træer, nogle store træer. Både fordi jeg er lidt klimabevidst, men også fordi det bare kunne se fedt ud. Ligesom i Buenos Aires, hvor de har kæmpestore træer. Det ser så fedt ud. Vi kunne lave en hel thuja-allé ned gennem Gothersgade. Og gerne et stedsegrønt træ, så det er grønt hele året rundt«. Hvis du havde en bulldozer, hvad ville du så fjerne? »Jeg er ikke så glad for nybyggeri i det hele taget. Hvis jeg havde en bulldozer, kunne man starte med Ørestaden, men det ville fandeme tage lang tid. Det er ikke sådan, at jeg hader Ørestaden, men det ser så bankagtigt ud det hele. Jeg kan ikke forstå, at man ikke bygger som i gamle dage, men det er nok for dyrt«. Hvornår kan du blive allermest irriteret på København? »Myldretid. Hvis jeg er i bil. Jeg har på et tidspunkt brugt 40 minutter på at komme over Langebro. Det er for længe, synes jeg. Det værste er myldretid, når man skal hjem. Fuck at komme for sent på arbejde, men det er da virkelig nedtur at komme for sent hjem og bare være sig selv. At ens liv bare går med at sidde«. Hvad har København for meget af? »Metrobyggeri. Jeg kan ikke huske, hvordan Kgs. Nytorv ser ud. Måske viser det sig, at Kgs. Nytorv er pissegrimt, når det kommer frem igen. Man var jo et helt andet menneske, da metrobyggeriet startede«. Hvor i byen lugter der værst? »Jeg boede i en kort periode på Østerbro, og når der var fodboldkamp, var stykket fra Østerport til Parken bare et stort pissoir.Sådan noget druktis lugter jo hæsligt.Lige pludselig var urin et problem.Altså fremmed urin. Når det er i min egen have, kan jeg jo sagtens stå og strinte«. Hvor i byen dufter der bedst? »Nørrebrogade. Jeg kan virkelig godt lide lugten af shawarma«. Hvad kunne København lære af udlandet? »Det kunne være fedt, hvis butikkerne havde længere åbent. Det der med at rende rundt en søndag kl. 20.30 og shoppe.Det gad jeg virkelig godt. Jeg kan lide den der storby-metropol-stemning. Jeg kan godt lide, at det summer. Og det gør det bare mere, når man render rundt om aftenen. Det er bare fedt, når byer ikke rigtig går i seng«.tine.kirkensgaard@pol.dk .
Komiker Magnus Millang er lørdag vært for prisfesten Guldtuben, der hylder videoer på sociale medier. Og så er han ikke glad for lugten af druktis.
Ejer, andels- eller lejebolig? 
Erhvervsmanden Lars Kolind køber bilen kontant og optager i princippet ingen gæld. Når han går på restaurant, skal stedet og maden være simpel og med personlighed. Pengene investeres i spejderarbejde og i iværksættervirksomheder. 
Nu skal den fandeme ikke have for lidt, har den indretningsansvarlige på Grannys House nok tænkt.Og så er man ellers gået godt og grundigt balalajka i blomstrede tapeter, farvede kaffestel, tedåser, lamper og plastikservice.At træde ind i den nyåbnede konditorcafé på Frederiksberg er som åbne døren til en Panduro Hobby på syretrip.Cafeen er en satellitudgave af Søborgcafeen af samme navn, som konditor Katrine Foged Thomsen - kendt som dommer i DR's ' Den store bagedyst' - åbnede med sin mand, Thomas Søndergaard, i 2008. De har siden etableret afdelinger i blandt andet Dragør og Torvehallerne, og her på et hjørne af H. C. Ørsteds Vej er der hurtigt blevet rift om de små borde.Tager du en morgencomplet (75 kr.), vælger du selv brødet. Vi smagte en valnødde-gulerods-bolle bagt med manitobamel (en ekstra gluten-og proteinholdig hvedemelstype, der gør det lettere at sikre en svampet dej under den sprøde skorpe). Det lykkedes glimrende her. Serveringen var dog til den uelegante side: et par milde osteskiver, skinke, hjemmelavet marmelade og lidt pligtgrønt lå nøgent på en stor hvid tallerken.Med i prisen får du en kop kaffe og et stykke wienerbrød, og vi tog et stykke med marcipan, æblemarmelade og flormelis, der går under navnet englefødder.Det stykke wienerbrød kunne end ikke Rosa fra Glyngøre have bagt mere bedstemoderligt lækkert.En krabat af en tunsandwich (69 kr.) med salat, gule tomater og peberfrugt i åben kamp på tallerken så lettere tumultagtig ud, men smag og focacciabrød var hver en anstrengelse med den sløve kniv værd.På Grannys House kan du købe alt fra tehætter til bøger og legetøjsbiler, men i disse kagebagetider er det især på konditorfronten at bagedyst-dommerens arbejde skal stå sin prøve. Her er gudskelov styr på snit og sprøjtearbejde. Den franske tarte au citron med mørdej og flamberet marengs (30 kr.) sad lige i skabet, og der var dirrende skønhed i deres cherrybombe (35 kr.), en bund af knust Oreos og chokolade toppet med kirsebærmousse.Til gengæld manglede zanzibarkagen (35 kr.) med kokosbund og hvid chokolade friskhed. Et skvæt mere af lime-, ananas-og mangocremen ville have pyntet.Sløjere stod det til med stedets signaturkage, søborgtærten, komponeret efter samme skabelon som Lagkagehusets christianshavnerkage. Men hvor christianhavnerkagens bund af nødder og bid giver modstand til bærmoussen på toppen, blev søborgtærtens nøddefattige bund for blødt i blødt, og det kunne den knasende kyskage på toppen ikke redde.morten.hjortshoj@pol.dk Fakta: Kort sagt om Grannys HouseHipnessfaktorSom at sidde i Jytte Abildstrøms kolonihave i en Jacob Haugaard-habit. Man skal anstrenge sig lidt, hvis ikke sanseapparatet alene skal koncentrere sig om de 50 shades of plastic, de har kørende på Grannys House. God eller dårlig smag? Who cares. Det er konsekvent og inviterende.Især for børn. Der er trangt ved det lidt kryptisk indrettede disk-område, så lad være med at tage den store pelsfrakke eller rygsæk med ind.Dyrt vs. billigtKagerne er ikke billige, men en mættende morgenmad inklusive kaffe og wienerbrød fås for 75 kr., mens salater koster mellem 69 og 79 kr. Det er venlige priser uden at være røverkøb. Til gengæld skal du kigge langt efter 100 procent økologisk bagværk på Grannys House. Og come on, i 2017 kan bedstemødre altså også bage gennemøkologisk.DommenGrannys Houses nye filial vil med egne ord være klassisk med et modern twist, og det slipper de hæderligt fra. Vi kvitterer med fire små hjerter for godt bagværk, originale kager og rimelige priser for morgenmad, sandwich og salater, der gør, at man har lyst til at komme igen. Om ikke andet så for deres tarte au citron og en kop kaffe. I hverdagene er der åbent fra 6 til 18, så også morgenfriske kan hente forsyninger.
Bagedystdommers nyåbnede konditorcafé Grannys House på Frederiksberg er farverig og venlig. Men der kunne skrues op for elegancen.
De sidste sten er ved at blive lagt, og der bliver hamret og banket på livet løs for at gøre den nye bygning i flere etager ved hjørnet af Tivoli mellem Bernstorffsgade og Vesterbrogade klar til den officielle åbning 17. november.Tivoli Hjørnet er forlystelsesparkens hidtil største investering, og prisen lyder på »lidt under midten af et ukendt, trecifret millionbeløb«, fortæller Tivolis administrerende direktør, Lars Liebst.Direktøren anerkender, at der er tale om »mange penge«, men forventer samtidig at den nye bygning, som blandt andet byder på en række madsteder, vil bidrage til Tivolis strategi om at blive en helårsforretning, der er mindre afhængig af, om solen skinner.»Tivoli Hjørnet er en del af vores strategi om at være en helårsforretning. Det vil være åbent alle ugens dage hele året uafhængigt af vejret, som ofte er det, der får folk til at fravælge at tage i Tivoli,« siger Lars Liebst.Samtidig forventer Tivoli-direktøren, at bygningen vil bygge bro til selve Tivoli og give flere besøgende. Det vil nemlig være gratis at komme ind i Tivoli Hjørnet, hvor man kan sidde udenfor og se ind på resten af den gamle have: »Jeg håber, det vil give flere kunder til haven.Hvis man kommer ind på vores madmarked og kigger ind i haven, kan det være, at man tænker: »Skal vi lige købe et årskort?«. Eller hvis børnene er med, vil de nok sige til deres forældre, at de vil derind. Det er det, vi har tænkt,« siger Lars Liebst.Den store bygning, som har været på tegnebrættet i 14 år, byder blandt andet på en »food hall« på første sal med en række madsteder, en udvidelse af Nimb Hotel og en Sticks'n'Sushirestaurant på toppen af bygningen.Madmarkedet åbner allerede i morgen, fredag.Madboder forventer kundemagnetTivoli er langtfra den eneste virksomhed, der har valgt at kaste sig ud i at lave et madmarked.Over de seneste år er blandt andet Torvehallerne og Papirøen blevet kendte steder i byen, og mindre end et par kilometer væk ligger WestMarket.Den spanske torvehalsdarling Tapas Del Toro, som åbner en stand i Tivolis Food Hall, er dog ikke bange for konkurrencen fra West-Market, og makkerparret bag, Jan Jensen og Sune Rothenberg Lind, takkede faktisk nej til at blive en del af madmarkedet på Vesterbro, fordi de vidste, at de ville være på Tivoli Hjørnet.»Det er et andet segment, som kommer her, og Tivoli er jo en kundemagnet, der især trækker turister til. Det vil vi rigtigt gerne være en del af,« siger Jan Jensen.Hvert år får Tivoli besøg af omkring 4,5 mio.gæster, hvilket gør virksomheden til Danmarks største turistattraktion.For medstifter af Tapas Del Toro Sune Rothenberg Lind har det også været vigtigt, at Tivoli har involveret den erfarne tapaskæde i udformningen af Tivolis Food Hall og i modsætning til WestMarket har lagt vægt på, at det er et langsigtet projekt.»Tivoli har haft en drøm om at lave det her i noget nær 15 år, og mange af de ansatte, der igangsatte projektet, er her stadig den dag i dag. Det virker, som om de tænker meget langt med det her, og den følelse havde vi eksempelvis ikke med ledelsen i WestMarket,« siger han.Nu bliver Tivolis næste projekt at frigive plads inde i selve forlystelsesparken, fortæller Tivoli-direktøren.»Vi vil gerne hele tiden lægge flere oplevelser oveni og udvikle virksomheden. Vi har 87.000 kvadratmeter. Slut. Så spørgsmålet er, hvad vi skal gøre med dem,« siger Lars Liebst og tilføjer: »Nu starter vi snart et projekt, hvor vi sender balletskolen og musikskolen ned bag Koncertsalen og får frigjort nogle arealer, vi kan bruge til noget andet. Så må vi se, hvad der sker med dem.«.skva@berlingske.dk business@berlingske.dk 
Carstensens gamle have slår i denne måned dørene op for Tivoli Hjørnet, der bl. a. vil byde på nye madsteder. Bygningen er havens største investering og skal gøre forretningen mindre vejrafhængig.
  
De næste ti dage hylder madfestivalen Copenhagen Cooking Danmark som madland og den københavnske gastroscene. 
BYUDVIKLING Over to mia.kroner bringes i spil, når Aalborgs ikoniske spritfabrik fra 1931 i de kommende år omdannes til en ny bydel med kunst og kultur som de bærende elementer.Med arkitektfirmaerne BIG, Elgaard Architecture og Henning Larsen Architects som rådgivere har erhvervsmanden Martin Ole Nielsen og entreprenørkoncernen A.Enggaard skabt et projekt, som fuldt udviklet vil omfatte omkring 80.000 kvm bebyggelse.Inklusiv bevaring af det gamle fabriksanlæg, som udgør en af de største industrifredninger i Danmarkshistorien.Kunstcenter, mikrodestilleri, torvehal, hotel, chokolade-oplevelsescenter designbutikker, boliger, underjordisk parkering og - måske - et nyt Aalborg Teater indgår i de ambitiøse planer.Samt ikke mindst en gigantisk kunstinstallation af argentinske Tomás Saraceno som vartegn og trækplaster.Kunstværket alene forventes at koste 100 mio. kroner at realisere.- Det bliver et helt unikt byområde i Europa baseret på de gamle industritraditioner, som i mange år har været en del af Aalborgs dna, siger Martin Ole Nielsen.I gang til efteråretOmdannelsen af spritfabrikken, lokalt kendt som " Spritten", har i den forgangne uge taget tre markante skridt mod sin realisering.Mandag valgte et snævert flertal i byrådet at godkende lokalplanen, og torsdag offentliggjorde Ny Carlsbergfondet en bevilling på 10 mio. kroner til Saracenos kunstværk. Det blev mandag i denne uge fulgt op med en donation på fem mio. kroner fra Spar Nord Fonden. Dermed mangler Martin Ole Nielsen blot 10 mio. kroner for at være i mål med den fulde finansiering af værket.Martin Ole Nielsen har selv option på 15.500 kvm omdannelse af eksisterende bygninger samt cirka 7.000 kvm nybyggeri, mens A.Enggaards del af projektet omfatter mere end 50.000 kvm nybyggeri i området ud mod jernbanen.Forventningen er, at det indledende arbejde med udgravning til kælder og kloakering kan gå i gang i løbet af efteråret, og efter jul vil der begynde at ske synlige forandringer i området.- Rækkefølgen på det hele kommer meget an på de forskellige processer og salg.Men overall arbejder jeg kun med én etape, og det er etape 1. Det, vi laver med kunst og kultur, kan kun fungere, hvis alt mere eller mindre er klar på samme tid. Ellers bliver det noget rod, siger Martin Ole Nielsen, der sigter mod at kunne færdiggøre sin del af projektet i anden halvdel af 2020.Bygge byLykkes det at gøre et nyt Aalborg Teater til en del af bydelen, vil dette formentlig blive opført i årene herefter.Med omdannelsen af spritfabrikkerne bevæger Aalborg sig væk fra den firkantede karréstruktur, som ellers kendetegner området mellem de to Limfjordsbroer.Fokus er på en organisk bygningsstruktur, der skaber spændende byrum og holder bilerne ude.På selve fabriksområdet bygges der forholdsvist lavt i 3-7 etager, mens der ud mod jernbanen er planer om at opføre tre højere bygninger på henholdsvis 66,9 meter, 55,2 meter og 42,4 meter.- Aalborg har så meget fart på, og det hele går godt. Men vi skal passe på, at vi ikke kun bygger bygninger. Vi skal også bygge by. Den her fabrik ligger perfekt i forhold til dette, siger Martin Ole Nielsen.Cloud CityKunstværket " Cloud City", af den argentinske kunstner Tomás Saraceno (født 1973), kommer til at bestå af 68 mangekantede og forbundne glasmoduler, der hver måler 4,5 meter i diameter.Når de sættes sammen, vil værket nå en højde på 30 meter og danne en form inspireret af kumulusskyer. Besøgende vil kunne træde ind i værket via taget på en bygning og bevæge sig rundt inde i værkets mange glasmoduler.Den samlede installation koster omkring 100 mio. kroner og forventes at blive et markant vartegn for Aalborg, der kan tiltrække et stort antal kulturturister.
Monumental argentinsk kunst og BIG forenes i nyt projekt med ambitioner om at trække hele verden til Limfjordsbyen.
NANNA SIMONSEN Gastronom, kogebogsforfatter og madskribentSØREN FRANK Berlingskes mad-og vinredaktør.Il Fornaio, Aceto Balsamico di ModenaProduceret for Il Fornaio af La Vecchia Dispensa s. r. l., Italien Fremstillet på druemost af økologiske druer og lagret i trætønder. 250 ml. Købt i Norcino i Torvehallerne.Pris: 85 kr.Bedst til prisen.»Det er en velsmagende og anvendelig balsamico. Jeg synes absolut, jeg kan smage fadgæringen.Den har en lille smule karamelduft, men det er jo, fordi det er nedkogt. Den er sød, men på en harmonisk måde, der er balance mellem syre og sødme. Jeg bruger som regel hjemmelavet vineddike, men den her kan godt bruges som et krydderi.« »Det er den i udvalget, der ligger tættest på en rigtig balsamico.Den har frugtighed og det der mostagtige. Den er faktisk rigtig god. Der er balance mellem syre og sødme, den har noget alder i sig og smager af fad af træ. Knap så sirupsagtig i konsistensen som den ægte vare, men dog lettere tyktflydende.«.Irmas Økologisk Balsamico Eddike fra ModenaFremstillet for Irma A/ S af Acetificio Andrea Milano, SRL., Italien Fremstillet på økologisk druemost.250 ml. Købt i Irma.Pris: 39,50 kr.»Her er en heftig sur eddikeduft.Der er lidt gæret most over smagen, som også er henad gammel soya eller som sovsekulør. Det er ikke godt. Den smager også brændt. Jeg vil helt bestemt sige, at den kun skal have to stjerner.« »Den er meget skrap. For mig smager den som en almindelig vineddike, der er farvet af noget karamel, der ikke kun kommer af sukkerets karamellisering, når druemosten nedkoges. Den er ikke sjov. Jeg er enig i to stjerner.«.Meyers Aceto Balsamico di ModenaGiuseppe Ciusti i Modena, Italien Fremstillet på druemost og lagret 3-4 år på ege-og kastanjetræsfade.250 ml. Købt i Mad &amp; Vin.Pris: 69 kr.»Ligesom den forrige i udvalget smager også den her balsamico en smule brændt, og den har en lidt grumset farve. Den har en sjov salt tone og er eddikesur.Jeg synes ikke, der er meget, man kan bruge den til. Måske kan man godt lave en salatdressing med den, men den mangler karakter. Igen - jeg kan kun svinge mig op til to stjerner.« »Den lugter af ost, af parmesan.Jeg ved ikke - det kan måske godt være, at den lugt indikerer, at der er noget naturligt og ægte ved balsamicoen, men når jeg får den ind i munden, er den virkelig skrap, meget eddikeagtig.Den er slet ikke rar, så igen er jeg enig i to stjerner.«.Monari Federzoni, Aceto Balsamico di Modena, BioMonari Federzoni s. p. a, Italien Økologisk.250 ml. Købt i Føtex.Pris: 29 kr.»Der er en smag af gæret frugt.Den er eddikeskrap, men river ikke lige så meget i halsen, som nr. 2. Den virker lidt tyndere i det. I det hele taget er der mindre konsistens i end i nogen af de andre. Lugten er en eddikelugt, lidt som når man kommer ind hos nogen, der er i gang med at sylte. To stjerner!« »Jeg ved ikke, om det er den dårligste, men der er i hvert fald ikke nogen, der er dårligere. Jeg associerer til Heidelberg eddike.Som Nanna siger, så er den tyndere end de andre. Den er også en smule æblet. Måske kan det karakteriseres som en mikrolille frugtighed, men det er en af udvalgets mindst balsamico-agtige.Helt klart kun to stjerner.«.Leonardi Aceto Balsamico di ModenaAcetaia Leonardi, AZ, Agr. Leonardi Giovanni, Italien Fremstillet på druemost, lagret og omhældt i tre tønder.250 ml. Købt i SuperMarco.Pris: 87,50 kr.»Jeg kan ellers godt lide bitterhed, men jeg får associationer til gæret tranebærsaft. Den er pågående sød, lidt mærkelig og kantet, men ikke egentlig dårlig.Jeg kan ikke forestille mig den til grøntsager, men den kan måske godt gå til noget vildt. Den er bedre end de tre forrige, men jeg synes ikke, den skal have mere end tre stjerner.« »Jeg er ikke helt så kritisk over for den. Der er noget egetræ, og jeg er også ret sikker på, at det er fad. Den er lidt barskere end de øvrige, og jeg vil give Nanna ret i, at den er lidt kantet, men den har noget af den rigtige smag. Jeg ville helst give den fire stjerner, men på grund af det kantede kan jeg godt gå med til tre stjerner.«.Sådan gjorde vi: Smagningen af balsamico var en blindtest.Dommerne smagte fem forskellige balsamicoer og noterede undervejs hver sin subjektive oplevelse. Deres målestok var den frugtagtige sødme i balance med en syrlig - men ikke eddikesur - smag, som kendetegner en Tradizionale.Herefter fandt de sammen frem til en fordeling af 1 til 6 stjerner, hvor 6 er det bedste. Efter at have givet stjerner, fik dommerne oplyst priserne og kårede en Bedst til prisen.
Balsamicoeddike af den »ægte« vare, det vil sige Balsamico Tradizionale, er lagret i tønder i helt op til 25 år og koster en vingård. B Søndag har testet fem balsamicoeddiker, der bedre matcher de flestes husholdningsbudgetter. Men hvad med smagen? Ifølge dommerne er der ikke meget at komme efter. Kun en enkelt kom tæt på den autentiske italienske specialitets sur-søde balance.
DEN DUNKLE1 Hvad: Café Esplanad Hvor: Pohjoisesplanadi 37 Ved første øjekast kan man nemt tro, at Café Esplanad er en turistfælde med himmelhøje priser - ene og alene på grund af dens placering midt på Helsinkis promenadestrøg, Esplanadi.Men hvis man passerer de dobbelte glasdøre og bevæger sig indenfor, viser Café Esplanad sig hurtigt at gøre den antagelse til skamme. For på trods af at residere på en af Helsinkis absolut mest eftertragtede adresser i den gamle bydel besidder Café Esplanad masser af sjæl og fransk bistro-charme anno 1920erne. Og priserne er rimelige.Interiøret er holdt i afdæmpede, cognacfarvede nuancer, og ved de borde, der er placeret længst væk fra de store panoramavinduer ud mod Esplanadi-strøget, er belysningen nærmest dunkel.Ud over søde delikatesser og kaffe ad libitum serverer Café Esplanad lette frokostretter, og især de blandede salater lader til at være i høj kurs.Café Esplanads korvapuusti er kæmpestore - grænsende til det voluminøse.Det er ikke tilfældigt, at Café Esplanad har ry for at servere nogle af Helsinkis største af slagsen.DEN GAMLE2 Hvad: Café Ekberg Hvor: Bulevardi 9 Midt inde i Helsinkis designdistrikt ligger en af byens virkelig gamle cafétravere, Café Ekberg. Det lille konditori er det nærmeste, man kommer en ægte caféveteran i den finske hovedstad: Grundlæggeren, Fredrik Ekberg, lagde grundstenene til den nuværende Café Ekberg i 1852, da han åbnede et bageri med navnet ' Ekberg ', og i 1915 åbnede etablissementet på sin nuværende adresse på Bulevardi 9.Café Ekberg gør sig både i sødt og salt bagværk, men det er især caféens konditordelikatesser som napoleonskager, roulader og macarons - og naturligvis korvapuusti - som lokker lokale og turister til Bulevardi 9. Der er bordbetjening på Café Ekberg, og tjenerne har stil over sig; både hvad angår påklædning og servicering.Benyt besøget hos gamle Ekberg til at slentre en tur ned ad Bulevardi, der er en af færdselsårerne i Helsinkis Design District - et område, der dækker 25 gader og stræder, hvor koncentrationen af gallerier, design-, mode-og interiørbutikker er tæt. Kreativiteten summer, og atmosfæren emmer af innovation.DEN LILLE3 Hvad: Café Regatta Hvor: Merikannontie 10 I bydelen Töölö, ca. 20 min. i bus nordvest for centrum, ligger et lillebitte, rødt bådehus helt ude på Østersøens molekant. Det over 100 år gamle træhus huser den mikroskopiske Café Regatta, der har plads til godt 20 siddende gæster. Borde og stole står tæt, og det forventes, at man deler den sparsomme plads på solidarisk vis. Café Regatta råder over et stort udeareal, der er et populært udflugtssted i sommermånederne.Caféen har en bålplads, der fyres op i sommer og vinter, hvor man kan riste pølser, som man køber på stedet.Café Regattas korvapuusti er kendt for at være nogle af de bedste, der kan opstøves i Helsinki. Og hånden på hjertet: En lun, blød og sød Regatta-korvapuusti indtaget foran det charmerende bådehus med udsigt over Østersøen er noget af det nærmeste, man kommer på kanelsneglehimlen.DEN SVEDIGE4 Hvad: Löyly Sauna Hvor: Hernesaarenranta 4 Der findes ikke ret meget, der er mere traditionelt finsk end at gå i sauna. De fleste hoteller råder over egen sauna, men hvis man er på jagt efter en mere lokal saunaoplevelse, er der flere offentlige saunaer i Helsinki.En af de nyeste på stammen er Löyly, der er lidt af en arkitektonisk perle et par kilometer syd for centrum.Löyly råder over en restaurant, der foruden sublime korvapuusti serverer andre finske specialiteter, bl. a. blåbærvafler, vilde svampe og forskellige fiskeretter. Både saunaområdet og restauranten har store panoramavinduer, så man kan nyde udsigten til havets bølger, samtidig med at man tager for sig af finske traditioner.Om sommeren kan man dampe af på den store terrasse, der ligger i første parket til Østersøen. Restauranten kan besøges uafhængigt af saunaen og er blevet lidt af et tilløbsstykke for lokale med tjek på tilværelsen.DEN HISTORISKE5 Hvad: Old Market Hall Hvor: Eteläranta Old Market Hall - eller Vanha Kauppahalli, som den gamle torvehal hedder på finsk - har serveret delikatesser for Helsinki-borgerne siden 1889. Alt fra friskfanget fisk til nyopgravede grøntsager og lunt bagværk frister hos de handlende i Old Market Hall, der er belejligt placeret ved siden af den centrale markedsplads, Kauppatori-Torvet.Flere af de handlende sælger korvapuusti, og det er muligt at indtage kage og kaffe siddende, da flere af de små stader råder over siddepladser.Både lokale og turister slår vejen forbi de lange korridorer i Old Market Hall, der undergik en større renovering i 2014. Ombygningen er sket med arkitektonisk respekt for den oprindelige byggestil, og i dag fremstår Old Market Hall som en velbaret tidslomme, hvor handelsstemningen og duften af friskbrygget kaffe ikke synes at have ændret sig synderligt de seneste 128 år.BT Rejser var inviteret af VisitHelsinki og Finnair.rejser@bt.dk 
HELSINKI Det er ikke kun svenskerne, der mestrer at bage de søde, bløde kanelbullar. Finnerne kan også. De kalder dem bare korvapuusti.
De klassiske københavnerattraktioner opruster med nye koncepter for at få flere gæster og sat skub i omsætning og indtjening. Zoologisk Have udvider nu aktiviteterne med bl. a. madmarked, halloween, lysfest, fastelavn og andre events i løbet af året og skærper dermed kampen om kunderne yderligere.Zoos nye plan kommer oven i, at Bakken i Dyrehaven i Klampenborg fra næste år når op på 170 årlige åbningsdage ved at holde åbent i skolernes efterårsferie og i julemåneden, mens Tivoli i København netop har åbnet Tivoli Food Hall.En gråsæl i en vaskebalje var et af trækplastrene, da Københavns Zoologiske Have slog portene op i september 1859. I dag er det giraffer, pingviner, tigre, næsehorn, isbjørne, tasmanske pungdyr, fugle, slanger, øgler og andet kryb og kravl, som gæsterne kommer for at se.Jul hos dyreneMen nu skal der mere til : »Zoologisk Have skal ikke kun være et sted med dyr. Det skal også være et sted, hvor man går ind og spiser. Vi skal have flere gæster ind, og de skal komme oftere end hidtil. Så vi transformerer Zoologisk Have til en oplevelses have,« siger den nye administrerende direktør, Jørgen Nielsen, som bl. a. byder indenfor til et traditionelt julemarked i november og december næste år.Jørgen Nielsen har netop præsenteret sin plan »Zoo Vision 2020« for Zoo-bestyrelsen.Zoologisk Have, der blev grundlagt i 1859 i Frederiksberg Have og nu dækker 11 hektar, er en af Europas ældste zoologiske haver. Nu skal 12 til 14 nye koncepter altså gøre stedet til en zoologisk oplevelseshave.Et af koncepterne er små nye madsteder og butikker på et madtorv med tilbud af høj kvalitet.Forskellige madsteder og brands skal drives af eksterne forretningsfolk og Zoo selv efter en model, som man bl. a. kender det fra lufthavnen i Kastrup.»Zoo, der er en 158 år gammel kulturinstitution, skal udvikles og vokse. Med en masse nye events og oplevelser får vores gæster hele året mange flere tilbud end hidtil. Men vi skal fortsat drive forretning baseret på naturbevarelse, forskning, videnskab og dyreavl. I fremtiden skal vores gæster også have madudbud, der er fuldt på højde med Torvehallerne og Papirøen. Fra slutningen af 2018 vil vi tilbyde både convenience food og to go-produkter,« siger Jørgen Nielsen, der senest var koncerndirektør i Dagrofa.I dag holder mange store danske virksomheder møder og konferencer i Zoo. Når det nye panda-anlæg åbner, ligeledes i slutningen af næste år, står en ny restaurant med plads til 150 gæster og konferencefaciliteter for bl. a. erhvervsfolk færdige. Konferencer bliver et nyt stort forretningsområde for Zoo.Zoo skal have landets bedste legepladsZoologisk Have er en selvejende institution, der omsætter for omkring 200 mio. kr. årligt på salg af billetter. Målet er, at der i 2020 kommer 200.000 flere gæster end i dag, og der bliver mindst ti procent højere omsætning. De seneste tre år har besøgstallet ligget på omkring 1,1 mio. besøgende.»Noget af det første, der skal bygges, er, hvad jeg vil kalde landets bedste legeplads. Den står klar til påske. Kort sagt skal vores gæster mærke, at Zoo er en oplevelseshave, hvor man kan komme forbi 12 gange på et år og opleve noget nyt hver gang,« siger Jørgen Nielsen.Grundideen er, at når familier kommer for at tilbringe dagen i Zoo, skal de have masser af dyreoplevelser, masser af leg og læring og et stort og varieret udbud af mad og drikke.»Alle, lige fra billetsælgeren til zoologen, der arbejder med naturbevarelse, skal have fokus på vores gæster og på de gode dyreoplevelser.Det bliver en rejse frem mod år 2020, hvor målet er, at Zoologisk Have ligger i top tre over dyreparker i Europa,« siger Jørgen Nielsen.bso@berlingske.dk Zoologisk Have skal ikke kun være et sted med dyr.Det skal også være et sted, hvor man går ind og spiser.Jørgen Nielsen, direktør Zoologisk Have i København.
Ny direktør vil forvandle Zoo i København til en oplevelseshave, der har kvalitetsmad, halloween og julemarked på programmet. Målet er at få hævet besøgstallet markant.
Farvel, NordeaJeg har haft den samme bank hele mit liv. Fra dengang, den hed Andelsbanken og lå i den by, hvor jeg voksede op ved siden af den gamle elektriker, skråt over for mejeriet, hvor de solgte ost om fredagen, hvis man gik op ad den smalle trappe og ind i det kolde rum, der lugtede kvalmt og tæt. Fra dengang, jeg havde en bankbog, og nærmest kun kom forbi for at indsætte indholdet i min sparegris og hæve penge til at købe julegaver i Magasin i Århus sammen med min mor.Da jeg flyttede til København, hed banken Nordea. Jeg havde et dankort og kom ikke tit i banken, måske for at hæve penge til en ferie, jeg lånte til en lejlighed, som min daværende kæreste og jeg købte, men det var min filial og min bank, og i alle de år havde jeg det samme kontonummer, som jeg reddede ud af skilsmissen, da kæresten og jeg gik fra hinanden, og han blev boende i lejligheden. Jeg kan det i hovedet, og jeg får en underlig nostalgisk fornemmelse af at have en linje tilbage til mig selv som ti-årig, når jeg bruger det.For et par år siden holdt man op med at kunne hæve penge i filialen, så når jeg skulle bruge euro på en rejse, måtte jeg hæve i automaterne.Min faste bankrådgiver forsvandt, og jeg fik aldrig en ny, men var åbenbart en kunde, der måtte nøjes med telefonrådgivning af unge stemmer, der ikke anede, hvem jeg var og bare fulgte nedskrevne regler. Det gik såmænd fint nok, mit bankliv er simpelt, og jeg har ikke brug for meget hjælp, men det føltes lidt underligt, at der ikke var nogen, jeg kunne spørge, hvad vi skulle gøre, da vi overvejede at købe et sommerhus. Nu er filialen også lukket. Der går håndværkere og banker lofter ned, og der åbner vel en dyr butik eller endnu en restaurant, der sælger avocadomadder og burgere, og hvis jeg skal i nærheden af en bygning, der har med min bank at gøre, skal jeg på Vesterbrogade, tror jeg nok. Jeg har aldrig været der.I sommer kom avisafsløringerne om Panama Papers, og jeg var ikke imponeret over min banks indsats, det må jeg sige, men jeg gjorde som alle de andre, jeg rasede et øjeblik og glemte det igen, for mine penge røg jo fint ud og ind af min konto og ikke over Panama.Men nu er det slut. Banken, som »kun« har et overskud på 1.080 mio. euro efter skat i tredje kvartal, vil fyre 6.000 ansatte. Flere robotter, flere chatbots, mindre personlig kontakt. Jeg kan næsten ikke forestille mig, hvordan man kan have mindre personlig kontakt, end jeg allerede har i dag, men jeg har ikke lyst til at teste, hvordan den slags bankforretninger føles.Så nu går jeg på jagt efter en ny bank.Formentlig en mindre en af slagsen, hvor de stadig gider se deres kunder i øjnene. Hvor jeg kan få en bankrådgiver, jeg kan ønske god jul. Hvor jeg har fornemmelsen af, at jeg hører til. Som også tager ansvar for deres ansatte, ikke kun for deres aktionærer. Som ikke hjælper med at oprette selskaber i lande kendt for skattely, bare fordi »alle andre også gør det«. Som opfører sig ordentligt. Over for mig og over for verden. Så farvel, mit gamle kontonummer. Pas godt på det, lille robot. Og på det, der engang var min bank.Fakta: JULEFORBEREDELSEJeg har sagt det før, jeg siger det gerne igen: vejen til en nem jul går via forberedelser i god tid. Lige nu er det f. eks.tid til at bage den klassiske engelske julekage (Nigella Lawson har en god og pædagogisk opskrift i bogen »Køkkenets Gudinde« ) og man kan sagtens lave brunkagedej. Camilla Plums ER den bedste.Googl Camilla Plum og brunkager, så dukker opskriften op. Til begge dele har man brug for sukat. Den slags køber man i hele stykker, ikke i små ækle tern. Den bedste, jeg har smagt, købes hos ASA i Torvehallerne. asatrading.dk.UGENS SVINGNINGERMortensaften. Andesteg, rødvin, gæster. Og så på en fredag. Vinderkoncept. Hardcore zenbuddhistisk træning. At køre gennem Københavns evige allestedsnærværende vejarbejde uden at hidse sig op. Kejserens nye livret. Alting kan åbenbart sælges, bare man hælder det i skåle og kalder det for bowls. Skål. Der åbner champagnebarer alle steder i disse dage.Det er lidt, som om vi har oplevet det før. I 2007-ish.

Vi overvurderer smagssansen.Når alt kommer til alt kan vi kun smage surt, sødt, bittert og umami. Lugtesansen er langt mere raffineret.Vi spiser mere med vores næse end med munden. En undersøgelse har vist, at mus, der får fjernet deres lugtesans, taber sig. Også selv om de spiser ligeså meget som mus med lugtesans.Igennem århundreder er Bibelen blevet studeret med øjnene, gennemtygget med tankerne, illustreret med billeder og indtalt på cd'er. Men ingen har snuset sig gennem de hellige skrifter, som om næsen var en uværdig sans at huske Gud med. Men Bibelen er fuld af vidunderlige dufte.Da syndfloden er forbi, og et røgoffer bliver sendt op til Jahve, bliver han mild om hjertet af de liflige dufte og lover, at han aldrig igen vil forbande Jorden. I Højsangen er der en odør af henna, nardus, safran, myrra, aloe og kanel. I Det Nye Testamente kommer vismændene med dufte til Jesus-barnet. Hvilken bedre gave kunne de give Gud end vidunderlige dufte? Lazarus stinker ligesom Jobs ånde.Nikodemus dukker op på Golgata med næsten 100 pund olivenolie blandet med velduftende myrra og aloe for at salve Frelserens døde krop.Hos Paulus stiger menneskenes bønner op til himlen som gode dufte. Det dufter så vildt, så inderligt, så spændende i Bibelen. Og det skal virkelig også dufte, når vi tilbereder vores mad. Det er så uforskammet, at mange af vores gamle, der lever deres sidste år på et plejehjem, ikke får lov til at dufte den mad, de skal spise, fordi den tilberedes på storkøkkener langt borte. Ikke underligt at de, ligesom musene uden lugtesans, taber sig.Det er også mærkeligt, at folkekirken bilder sig ind, at den ikke bruger dufte i forkyndelsen.Og alligevel er kirken hver søndag pyntet på alteret med blomsterbuketter, som ville man ligesom i Det Gamle Testamente sende liflige dufte op til himlen.Når regnen ikke kan slippe sit tag, dufter jeg mig på min terrasse bort til Grækenland.Jeg tænder op i grillen og lader kullene blive ligeså gloende som den pæl, Odysseus blindede kyklopens øje med.Blot duften af en kulgrill vækker tusindvis af gode minder fra ferier i syden.Så tager jeg min blæksprutte, som jeg har købt i Torvehallerne i København og som lugter frisk som Ægæerhavet.Det er en luksusspise. Næsten 500 kroner for tre til fire kilo. Jeg skærer nogle af de kødfulde arme af og lægger dem på grillen, tager proppen af ouzo-flasken og hiver et brød ud af ovnen.Straks er luften fuld af en sødlig, røget, kødfuld, krydret duft, der ikke blot vækker en glubende appetit. For 500 kroner er jeg rejst til syden med min hustru, mine tre voksne sønner og deres kærester.bagsiden@k.dk Fakta: Grillstegte blækspruttearme1 ottearmet blæksprutte ½ dl olivenolie ½ dl citronsaft Tørret oregano Salt Grillkul Hvis man synes, det er dyrt at købe en hel blæksprutte, skærer fiskehandleren gerne det antal arme af, som man har brug for. Der er ingen grund til at fjerne det grålige skind på blækspruttearmene.Det giver en herlig, bitter duft under grilningen af armene.Læg armene på grillen. Pas på, at varmen ikke er for voldsom.Grill dem langsomt i 15-18 minutter afhængig af størrelsen.Bland olivenolie, citron og salt og pensl armene. Drys til sidst tørret oregano over.
Kuren mod dårligt dansk sommervejr er at fylde sin terrasse med duften af grillstegte blækspruttearme, ouzo og friskbagt brød. For 500 kroner er der en duftog smag af syden.
Tyskland er berømt og berygtet for Bratwurst og Sauerkraut, men det tyske køkken anno 2017 står for meget andet end krydrede pølser og surkål.Tyskland har omkring 75.000 restauranter, og 281 etablissementer har i år modtaget i alt 339 michelinstjerner, og 465 fik en såkaldt bib gourmand, som uddeles til restauranter, der serverer god mad til prisen.Tyske kokke kan sole sig i, at 10 restauranter har fået den højeste Michelin-udmærkelse i form af tre stjerner - det overgås i Europa kun af Frankrig.De kulinariske stjerner skal udnyttes til at lokke flere turister - heriblandt danskere - til Tyskland. Den tyske turistog marketingorganisation Deutsche Zentrale für Tourismus (DZT) vil næste år indlede en kampagne i Danmark, som skal fokusere på det kulinariske. 17.-19.maj arrangerer tyskerne en ' Kulinarisk event' i Torvehallerne i København, hvor besøgende kan smage på lækkerier i både fast og flydende form. Til efteråret gentages det kulinariske initiativ i Aarhus.Lederen af den danske afdeling af turistorganisationen, Bo Schou Lauridsen, mener, at danske turister på grund af det lavere prisniveau i Tyskland kan få råd til at besøge to michelinrestauranter for næsten det samme, som det koster at spise på en enkelt dansk. Han erkender, at Tyskland nok med rette har haft et tungt og dårligt kulinarisk ry i mange år, men der er kommet nye retter på tallerknerne.»Restauranterne i Tyskland følger tidens trend og moderniserer retterne, så vi andre også kan spise maden. De tyske kokke er i færd med at skabe en ny kulinarisk tradition. Tyskland er et rent slaraffenland, når det gælder råvarer, og der er masser af spændende, lokale produkter«, siger Bo Schou Lauridsen.Også på vinområdet sker der forandringer.I begyndelsen af forrige århundrede var tysk vin mere efterspurgt end fransk, men efter verdenskrigene gik det stærkt tilbage. Tyske vingårde satsede på billigere vine fremstillet på inferiøre druesorter. Lauridsen erkender fortidens vinfejltagelser, men tiderne har ændret sig.Vin på højt niveau»Mange unge vinmagere har taget Tysklands rige vinhistorie til sig og løftet tysk vin op på et højt niveau. De unge satser ikke alene på vine af høj kvalitet, men har også investeret i vingårdenes arkitektur, så gårdene er et besøg værd både vinmæssigt og arkitektonisk«. Claudia Staffeldt er salgsdirektør i Bremer Ratskeller i Bremen, som har verdens største samling af fine, tyske vine.Hun har netop besøgt Danmark og er enig med Lauridsen, når det gælder bedømmelsen af fortidens tyske vine: »I 1970' erne begik tyske vinproducenter en stor fejl. De fremstillede meget søde og bestemt ikke de bedste vine. Man skulle drikke meget vand for at få renset munden. Kvaliteten er nu i top, og det gælder ikke bare hvide, men også røde vine«. Vintyskland er inddelt i 13 regioner. I kælderen under Bremens rådhus er samtlige regioner repræsenteret, og 1.200 forskellige slags vin er fordelt på over 30.000 flasker. Besøgende kan så selv bedømme, om de tyske vine har samme kvalitet som franske, italienske og spanske. Vinkælderen har ligget her siden 1405, og man opbevarer Tysklands ældste fad med en vin fra Rüdesheim dateret 1653. Den sælges ikke, men kendte personer som Storbritanniens dronning Elizabeth har smagt den - ovenikøbet to gange. Til gengæld kan vinentusiaster købe en halv flaske Apostelvin årgang 1727 også fra Rüdesheim, men de skal hoste op med 1.500 euro (11.165 kroner) ifølge Claudia Staffeldt.Tysk tilbagegangMed en markedsandel på 27 procent eller 2,7 millioner danske rejsende ligger Tyskland på førstepladsen foran Spanien.Tyskerne drager fordel af, at mange danskere tager en overnatning på vej til og fra Sydeuropa.Til en ferie regnes fire overnatninger, og så rykker Tyskland ned på tredjepladsen efter Spanien og Italien ifølge Danmarks Statistik.Fra januar til august i år er danske overnatninger i Tyskland faldet med 42.000. Bo Schou Lauridsen mener, at der er flere årsager til tilbagegangen: »Mange campister har valgt at blive hjemme på grund af vejret. Vejarbejde omkring Hamburg kan også have spillet en rolle, og så er Tyskland måske ved at nå et mætningspunkt, når det gælder danske rejsende«.poul.husted@pol.dk 
Nabolandet mod syd har haft et tungt omdømme, når det gælder mad. Men retterne er blevet lettere og mere moderne, og i år har 281 tyske restauranter ud af ca. 75.000 fået tilsammen 339 michelinstjerner.
Fra 1-10 hvor venstreorienteret er du? »Jeg foretrækker at betegne mig konservativ anarkist, men jeg har stemt på Johanne Schmidt-Nielsen flere gange, så jeg er vel 7.« Fra 1-10 hvor madglad er du? »Jeg er madanmelder, laver meget mad selv og er ved at skrive en roman om en Michelinkok, så det er vel 10.« Hvad er din mest venstreorienterede madoplevelse? »Da jeg var barn, spiste vi hver tirsdag i The-huset, et slags medborgerhus i Kartoffelrækkerne, og det var mikro-makro mad, som blev ved at vokse i munden.« »En anden venstreorienteret madoplevelse fik jeg på Kibo, et fritidskollektiv oppe i Hald. Vi sad en større flok og spiste aftensmad, da et barn på to år kravlede op på bordet og gav sig til at skide. Jeg var ti år og allerede lidt fin på den. Barnets far tog ikke knægten ned fra bordet, men sagde: ' Hvor er det bare flot, Benjamin!'« Hvad finder man altid i dit køkken? »Jeg er begyndt at få grøntsager fra Søren Wiuff, aspargeskongen, så for tiden er der altid asparges og desuden alle mulige planter med navne som tværløben hingsteskrald og hvidbladet bilæggerfløjl, og dem putter jeg i en salat og håber det bedste. En sæk grøntsager fra Wiuffkoster 100 kroner om ugen.« Hvad er din livret? »Jeg kan anbefale at lave rå kammusling som på Matbaren i Stockholm.« Hvad kunne du - af politiske årsager - aldrig finde på at spise? »Jeg er i det store hele holdt op med at købe asparges fra Chile eller lignende, fordi det simpelthen er for tåbeligt at lade en kedelig grøntsag fragte verden rundt, og jeg tager tilløb til at holde op med at spise oksekød af hensyn til klimaet, fordi det er en konkret ting at gøre.« Hvad gør du med rester? »Jeg er blevet emsig med kyllingeskrog, som jeg oftest smider i en gryde med lidt grøntsager og koger en suppe på. Jeg kan godt lide at bruge rester, men der er intet politisk over det.« Hvor ofte spiser du kød? »Vi spiser afsindig meget kylling, og det er desværre svært at få fat i en ordentlig økologisk. Irmas er seje og udmagrede. Brugsen har Sødam, som jeg kan anbefale.« Har du en madpolitisk kæphest? »Nej, så kedelig er jeg desværre ikke.« Hvor bevidst er du om at bruge mad aktivt som en identitetsmarkør? »Jeg har skrevet en hel bog - Han danser på sin søns grav - hvor det bimlede og bamlede med mad, og hvor alle var optagede af at styrke deres personlige brand med den rigtige ret. Det er efterhånden 15 år siden, at jeg skrev om mad som middelklassens lovlige virkelighedsflugt, så det er bestemt et emne, jeg har været opmærksom på.« »Selv er jeg optaget af at finde nye måder at lave mad på, og for tiden flipper jeg over den meget enkle mad; få komponenter i skarpe kombinationer, og jeg er mest optaget af grøntsager og skaldyr, men det er ikke for at blære mig, vil jeg mene. Jeg kan for øvrigt anbefale alle, der vil smage den slags mad, at spise på nyåbnede Apollo Bar inde på Charlottenborg. Kokken Frederik Bille Brahe er en mester i den stil, og det er ikke dyrt.« Hvad er den mest højreorienterede spise, du kan komme i tanke om? »Hummer er virkelig højredrejet. Og overvurderet, hvis man spørger mig. Jeg kan langt bedre lide blæksprutte eller jomfruhummer. Bøf Bearnaise er også en meget reaktionær spise, men den er vel nærmere småborgerlig.« Hvad er det bedste, venstrefløjen har tilført madkulturen? »Dengang jeg var lille, var al det biodynamiske virkelig venstreorienteret, og man skulle næsten have lange stride hår på benene for at gå den vej. I dag er det jo en luksus, som smager bedre, og man kan da med rette hylde de landmænd, som så lyset før andre.« Hvad er det værste, venstrefløjen har tilført madkulturen? »Som jeg husker det, var der lidt lavt til loftet i de venstreorienterede køkkener. Mad var noget, der skulle overstås.«.nyr@information.dk Fakta: LivrettenRå kammusling Man tager en frisk kammusling og skærer den i ultratynde, runde skiver (fra toppen og ned). Bruner noget smør i en gryde. Skærer stokken af en kejserhat (stor svamp, som kan købes hos Irma fra tid til anden eller hos Torvehallerne, den er ikke dyr) ultratyndt på mandolin (eller rivejern). Lægger de rå skiver musling nederst i en dyb tallerken, blander dem med lidt brunet smør og dækker det hele med et lag skårne svampestokke.Drik tysk riesling til.
Forfatter og madanmelder Martin Kongstads mest venstreorienterede madoplevelse var, da et barn sked på bordet midt under en middag i et fritidskollektiv.
" You can fool some of the people all of the time, and all of the people some of the time, but you can not fool all of the people all of the time," sagde Abraham Lincoln i 1800-tallet, og den sætning kan bruges til at beskrive udviklingen inden for dansk gastronomi. 
Madscenen blev styrket i året, der gik, om end udviklingen var mere præget af street food, eksotiske køkkener og grønne strømninger end af konventionel topgastronomi i michelinstjerneklassen. 
Den dunkleInteriøret er holdt i afdæmpede, cognacfarvede nuancer, og ved de borde, der er placeret længst væk fra de store panoramavinduer, er belysningen nærmest dunkel. Ud over søde delikatesser og kaffe ad libitum serverer Café Esplanad lette frokostretter, og især de blandede salater lader til at være i høj kurs.Café Esplanads korvapuusti er kæmpestore - grænsende til det voluminøse. Det er ikke tilfældigt, at Café Esplanad har ry for at servere nogle af Helsinkis største af slagsen.Hvad: Café Esplanad Hvor: Pohjoisesplanadi 37.Den historiskeOld Market Hall - eller Vanha Kauppahalli, som den gamle torvehal hedder på finsk - har serveret delikatesser for Helsinkiborgerne siden 1889. Alt fra friskfanget fisk til nyopgravede grøntsager og lunt bagværk frister hos de handlende i Old Market Hall, der er belejligt placeret ved siden af den centrale markedsplads, Kauppatori-Torvet. Flere af de handlende sælger korvapuusti, og det er muligt at indtage kage og kaffe siddende, da flere af de små stader råder over siddepladser. Både lokale og turister slår vejen forbi de lange korridorer i Old Market Hall, der undergik en større renovering i 2014. Ombygningen er sket med arkitektonisk respekt for den oprindelige byggestil, og i dag fremstår Old Market Hall som en velbevaret tidslomme, hvor handelsstemningen og duften af friskbrygget kaffe ikke synes at have ændret sig synderligt de seneste 128 år.Hvad: Old Market Hall Hvor: Eteläranta.Den lilleI bydelen Töölö, ca. 20 min. i bus nordvest for centrum, ligger et lillebitte, rødt bådehus helt ude på Østersøens molekant. Det over 100 år gamle træhus huser den mikroskopiske Café Regatta, der har plads til godt 20 siddende gæster.Café Regattas korvapuusti er kendt for at være nogle af de bedste, der kan opstøves i Helsinki. Og hånden på hjertet: En lun, blød og sød Regatta-korvapuusti indtaget foran det charmerende bådehus er noget af det nærmeste, man kommer på kanelsneglehimlen.Hvad: Café Regatta Hvor: Merikannontie 10.Den svedigeDer findes ikke ret meget, der er mere traditionelt finsk end at gå i sauna. De fleste hoteller råder over egen sauna, men hvis man er på jagt efter en mere lokal saunaoplevelse, er der flere offentlige saunaer i Helsinki. En af de nyeste på stammen er Löyly, der er lidt af en arkitektonisk perle et par kilometer syd for centrum. Löyly råder over en restaurant, der foruden sublime korvapuusti serverer andre finske specialiteter, bl. a. blåbærvafler, vilde svampe og forskellige fiskeretter.Både saunaområdet og restauranten har store panoramavinduer, så man kan nyde udsigten til havets bølger, samtidig med at man tager for sig af finske traditioner.Hvad: Löyly Sauna Hvor: Hernesaarenranta 4.Den gamleMidt inde i Helsinkis designdistrikt ligger en af byens virkelig gamle cafétravere, Café Ekberg. Det lille konditori er det nærmeste, man kommer en ægte caféveteran i den finske hovedstad: Grundlæggeren, Fredrik Ekberg, lagde grundstenene til den nuværende Café Ekberg i 1852, da han åbnede et bageri med navnet ' Ekberg ', og i 1915 åbnede etablissementet på sin nuværende adresse på Bulevardi 9.Café Ekberg gør sig både i sødt og salt bagværk, men det er især caféens konditordelikatesser som napoleonskager, roulader og macarons - og naturligvis korvapuusti - som lokker lokale og turister til Bulevardi 9. Der er bordbetjening på Café Ekberg, og tjenerne har stil over sig. Benyt besøget hos gamle Ekberg til at slentre en tur ned ad Bulevardi, der er en af færdselsårerne i Helsinkis Design District - et område, der dækker 25 gader og stræder, hvor koncentrationen af gallerier, design-, mode-og interiørbutikker er tæt. Kreativiteten summer, og atmosfæren emmer af innovation.Hvad: Café Ekberg Hvor: Bulevardi 9.rejseliv@berlingske.dk 
Det er ikke kun svenskerne, der mestrer at bage kanelbullar. Finnerne kan også. De kalder dem bare korvapuusti.
Kronhjortene brøler (næsten) i baghaven, og bladene er så småt begyndt at gulne i kanten. Det er ikke til at komme udenom, at ikke-sommeren er forbi, og at de store steges tid er kommet.Jeg skal ikke lægge skjul på, at jeg elsker sommeren så meget, at der uvægerligt opstår en tilstand af sorg i mit sind i afskeden med den lyse tid.En sorg, som jeg dulmer med steg og rødvin i rigelige mængder.For første gang siden engang midt i april har jeg været en tur i dybfryseren efter en pakke fond, som jeg tøede op og lavede til sauce. Hen over sommeren forsvinder saucen nemlig og den eneste dyppelse, der eksisterer i mit køkken i de lyse måneder, er den vinaigrette, som jeg vender salaten eller de grillede grøntsager i, og måske en lille aioli, når det går allerhøjest. Også selve maden er lettere, jeg spiser mere fisk end kød, og grøntsagerne fylder mere.Men når efteråret falder på og lyset daler, får man lyst til at være god ved sig selv - på en anden måde, for man ønsker jo også at være god ved sig selv, når man laver mad om sommeren.Farvespektret skifter fra grønt over i det gyldne for at ende i det brune: Majs og kantareller bliver til dødstrompet og karljohan. De første vildænder med deres mørke, mørke brystkød er allerede observeret på spisekortene, og lige om lidt spiser vi de brølende kronhjorte.Der skal tyngde i tingene, og det er her, saucen og de store stege kommer ind i billedet. Vi er rykket indendørs, og nu, hvor jeg allerede har haft min første efterårsforkølelse, giver det igen mening at tænde ovnen og lade den brænde strøm af i timevis, det giver varme i køkkenet.Der går nok endnu en måned eller to, før jeg går i gang med de virkelige langdistance tilberedninger, den glacerede fem timers lammebov f. eks., men jeg har allerede stegt sæsonens første culottesteg, serveret med rødvinssauce og tons af bagte løg.Til de store steges tid hører nemlig uomtvisteligt også den store rødvin.Hvor jeg har brugt hele sommeren på at tømme kælderen for hvidvin, var jeg i søndags for første gang i adskillige måneder nede for at finde en flaske på hylden med rød bordeaux.Og jeg ved, at jeg ikke er alene om at opleve en forøget trang til stor klassisk rødvin på denne tid af året.Samtlige de vinhandlere, jeg kender, siger, at det er nu fra midt i september til jul, at de oplever deres største salg af rødvin, når nationen rykker indendørs for at bearbejde sorgen over den tabte sommer.Fakta: NÆSTE UGEFriskost med sprøde æbler, nye hasselnødder, rucola og urter er forretten, så følger skindstegte rødspætter med sprød persille, og til dessert er der tærte med blommer og brombær.Ugens tipDer var ikke karljohan på »mit« sted, sidst jeg tjekkede, så jeg købte svampe i Torvehallerne.Saltimbocca betyder noget i retning af »springer ind i munden«. Navnet refererer til, hvor uimodståelig velsmagende retten er, og ikke til kødstykket, der bruges.Der sidder altså ikke en særlig »saltimbocca« på kalven.Inderlår anbefales ofte, men er efter min mening for hårdt til saltimbocca-egnede schnitzler.Nogle vælger den fine, møre filet, men kødet er både dyrt og næsten for mildt i smagen. Tyndsteg er til gengæld et godt bud.Kalvekød fra fynske Grambogård er efter min mening uovertruffent.Det fås bl. a. hos Meny og i begrænset omfang nemlig.com.Ikke mindst den lufttørrede skinke og salviebladet gør en saltimboccaschnitzel til en saltimbocca.Mange lægger bladet mellem skinke og kalv. Jeg foretrækker at have det oven på skinken, sådan at det steges direkte, frem for at blive dampet »i skjul«. Salvies velsmag fremkaldes netop ved stegning og ikke ved dampning.Desuden pynter bladet.Der står et stort figentræ i mange haver. Også i min. Det bærer flittigt, sommetider overvældende. Dagens opskrift på »hjemmebrændte« figner er en yderst velsmagende måde at bruge af den rige høst. Hos gode grønthandlere kan man købe importerede friske figner, oftest fra Tyrkiet.Bagte/ brændte figner kan flamberes i en smule pastis lige før servering. Anissmagen klæder figner super godt, og så bliver de lunet samtidig...

Sang til lands, sang til vands -og især masser af sang i den frie luft.Årets udgave af Copenhagen Opera Festival løber fra 30. juli til 9. august og bliver den niende i rækken. Københavnere og turister kan genfinde Operacyklen med optrædener i Tivoli, Valby Parken, Enghave Parken og flere andre steder, og den rullende forestilling bliver Ruggero Leoncavallos vemodige og altid meget vedkommende »Bajadser« fra 1892. Et skelsættende værk inden for realistisk opera. Man får også helt nyskabte toner i form af komponisten Louise Alenius Boserups lige så realistiske »Silent Zone« om en dysfunktionel familie og dens tabuer og traumer.Peter Lodahl er ny direktør for festivalen og satser på det kendte og det ukendte.»Copenhagen Opera Festival har altid været en hybrid helt for sig selv,« siger han.»Vi ejer en folkelig side og gør os alligevel i en kunstart med et elitært rygte. Det er en hybrid med helt enestående muligheder og uden lige mange steder.« Direktøren plejer selv en karriere som operatenor og kan i vidt omfang trække på sine forbindelser over hele kloden. Han har fx taget en uformel snak med mange af sine sangerkolleger efter tæppefald på de store operahuse.Om de ikke kunne komme forbi København til sommer og optræde? »De får lyst til at besøge vores festival og vores by,« siger han.»Også selv om vi ikke altid kan give den løn, de er vant til«. En af de større fjer i hatten bliver Christiane Karg -af mange regnet for Tysklands mest spændende sopranstjerne lige nu. Peter Lodahl har også haft sit professionelle øre åbent og fundet lovende navne i den yngre generation.For eksempel sydafrikaneren Levy Sekgapane, der debuterede for bare tre år siden og allerede har vundet flere konkurrencer. Et andet højdepunkt bliver udnævnelsen af den kun 26 år gamle Elsa Dreisig til Årets Operatalent.Den dansk-franske sopran blev verdenskendt sidste år som vinder af Plácido Domingos krævende sangkonkurrence, Operalia.Flere af nyhederne vil formentlig gøre sig hos både kendere og tilfældige mennesker på forbifart. Malmö Symfoniorkester medvirker for eksempel i en koncertversion af Léo Delibes' tragiske »Lakmé« fra 1883 med den store Blomsterduet i første akt. Værket har ikke været opført på dansk jord i mere end 100 år. Ikke så få arrangementer satser også på solister i større tal -herunder den såkaldte Paradekoncerten om søndagen med hele ti optrædende, Årets festival byder også på fire koncerter med fuldt symfoniorkester. Man kan for eksempel høre Det Kongelige Kapel plus solister som Hanne Fischer og Johan Reuter i et program med musik af Giuseppe Verdi og Giacomo Puccini.Eller for den sags skyld operette med Palle Knudsen og Sofie Elkjær Jensen i selskab med Tivolis symfoniorkester.»Festivalen har altid villet gøre opera mere tilgængelig,« siger Peter Lodahl.»Det ligger simpelthen i vores DNA.« Årets festival vil brede sig over i alt 15 spillesteder.Man stiller for eksempel Wilhelm Scenen ved Torvehallerne op igen og fortsætter traditionen med opsætninger inden døre, denne gang med solokoncerter i Børssalen på Slotsholmen.En helt anden slags nydannelse bliver opera om opera: Helios Collective fra Storbritannien har skabt en forestilling om Giacomo Puccini og hans liv som skørtejæger - set gennem hans skinsyge hustrus øjne. Ganske almindelige sangelskere kan også få indblikke i den professionelle sangers arbejde med stemmen: Festivalen har bedt sangpædagogen Gregory Lamar fra New York om at undervise en række operaprofiler ved åbne mesterkurser.shx@berlingske.dk »Vi ejer en folkelig side og gør os alligevel i en kunstart med et elitært rygte.« Peter Lodahl.Fakta: Fakta Opera overaltÅrets Copenhagen Opera Festival løber i år fra 30. juli til 9. august. Det er den hidtil længste.Den samlede festival byder på i alt 80 begivenheder fordelt over 15 steder i byrummet.Peter Lodahl har overtaget ledelsen efter Michael Bojesen og er altså i gang med planlægningen af sin første sæson.Festivalen havde sidste år godt 20.000 gæster -heraf 6.000 betalende.Op mod 150.000 danskere mødte opera tv, i radio og gennem sociale medier.Copenhagen Opera Festival blev stiftet i 2009.
Tenoren Peter Lodahl er ny chef for Copenhagen Opera Festival. »Det er en hybrid med helt enestående muligheder og uden lige mange steder,« siger han.
At michelinrestauranten Kadeau skulle finde på at åbne en grillbar, havde man ikke umiddelbart set komme. 
I en ny tilbygning opført i udkanten af Den gamle have åbner et madmarked, hvor Tivoli har inviteret en række selvstændige aktører ind, bl. a. 
Asparges er det bedste i verden - morgen, middag og aften.TIL MORGENMADFor et par år siden havde jeg en kok, der slog sine folder på Melsted Badehotel, på besøg, da jeg havde »Samtalekøkkenet« i avisen.Han lavede det, der er blevet min yndlingsmorgenmad med asparges: asparges med brunet smør, karse, et pocheret æg og ristet boghvede. Oversat til hverdagsskarumsk køkkenliv betyder det dampede asparges, brunet smør, et spejlæg (eller et blødkogt æg til) og karse. Fuldstændig vidunderligt godt døgnet rundt, og det tager ikke længere tid end at riste et stykke brød. PS. Brunet smør laves ved at smelte smør og så lade det koge, til det bliver (surprise) brunt og dufter lidt nøddet. Tag det af varmen, køl det af (i en metalskål!) Når det er køligt, kan det hældes i en lille bøtte og stilles i køleskabet. En skefuld på de varme asparges hver morgen, og det smelter smukt.TIL EFTERÅRSVEJRHvis man gerne vil have asparges (og det vil man!), men vejret ligner efterår, er risotto den perfekte ret.Det smager som et varmt omsorgsfuldt indre knus - og af asparges.Beregn 2 dl ris, ca. 1 liter bouillon og 400-500 gram asparges, gerne flere, til 3-4 personer til hovedret.Jeg kan godt lide kyllingebouillon, men grøntsagsfond kan også bruges. Start med at skrælle hvide asparges og knæk bunden af de grønne.Ender og skræller ned i bouillonen og lad det koge (så længe du har tid til). Steg et løg skåret i fine tern blidt i smør. Kom risene i og lad dem blive klare. Kom et lille glas hvidvin i og lad det koge ind. Tilsæt bouillonen lidt ad gangen, til risene er møre (men ikke smattede). Rør undervejs, det tager ca. 20 min. Kom asparges i efter ca. 15 minutter. Når risene er møre, kom en stor klat smør (STOR) og en generøs håndfuld parmesan i. Smag til med salt, peber og evt.lidt citron. Server i dybe tallerkener med en ske. Et stykke frugtkage bagefter med de sidste bær fra fryseren, og alle er glade.PÅ INDKØBNår man skal købe asparges, skal man se på dem: hovederne skal være tætte og smukke. Lugte til dem: halvgamle asparges lugter fisket og ubehageligt. Stikke i dem: stik en negl i skærefladen i bunden, er den saftig, er de friske, er de ikke, skal man lade dem ligge. Søren Wiuffs er mine yndlings, især dem, der både er hvide og grønne i én og samme asparges. Han sælger dem via Aspargesknejpen ved Torvehallerne eller via direkte kontakt, gerne sms på tlf. 20 46 84 43. Det kræver lidt planlægning eller en tur til hans gård, men er besværet værd. Mercato på Enghave Plads har haft fremragende grønne italienske asparges, min lokale Føtex (fint skal det være) har haft gode hvide tyske, og Irma plejer at få gode danske grønne. Køb, hvad du kommer i nærheden af. Kun efterspørgsel sikrer, at der er asparges på hylderne næste år. Gå dog uden om de kedelige fra Peru, man kan få året rundt og de allermest tarvelige spanske. Og husk at sæsonen slutter til Skt. Hans, så det gælder om at spise mange indtil da.Fakta: UGENS SVINGNINGERLyse nætter.Et mirakel hvert eneste år.(Selvom det er snyd, de begynder og slutter senere i Skagen.) Citronsorbeten fra siciliansk is.Konkurrencen er indstillet. Byens bedste is. Bare ben. Nypumpede cykeldæk. Blå himmel.Intet slår København på sådan en dag. Folk, der glor i deres telefoner, mens de går tur med deres børn.Ser sgu ikke så hyggeligt ud.
SKARUM.
Julemarked midt i byenTraditionen tro er der julemarked lige midt i Malmø. Frem til 23. december står boderne linet op på Gustav Adolfs Torg, og det hyggelige marked er et oplagt stop på ruten, hvis man er taget over sundet for at juleshoppe. Det er nemlig perfekt placeret mellem gågaderne Södergatan og Södra Tullgatan.Boderne holder åbent hver dag kl. 11-19, og man kan købe alverdens julesager, bl. a. pynt til træet, gaver til familien, gløgg og søde julegodter.Hvad: Julemarked Hvor: Gustav Adolfs Torg, Malmø Hvornår: Til 23. december.Smag julens bagværkEr man i Sverige ved juletid, kan man ikke undgå at støde på de klassiske, gule luciaboller, også kaldet lussekatter. De er gule, fordi de er bagt med safran, og så er de pyntet med rosiner og smager, så juleenglene synger. Oprindeligt knytter lussekatterne sig til luciadagen 13. december og spises deromkring, men efterhånden kan man købe dem i hele december over det meste af Sverige.I Malmø kan du fange dig en velbagt lussekatt hos St. Jakobs Stenugnsbageri i torvehallen Malmö Saluhall, som har adresse på Gibraltargatan 6. Der er åbent mandag-torsdag kl.10-19, fredag kl. 10-21, lørdag kl. 10-17 og søndag kl. 11-16.Hvad: Luciaboller Hvor: Flere steder i Malmø Se mere: Malmosaluhall. se.Koncert for de småI koncerthuset Malmö Live er der julemusik for de små i alderen 4-7 år i weekenden 16.-17.december. Her synger en række solister, mens Malmö Symfoniorkester spiller, og et par nisser kigger forbi. Man kan høre musik fra Harry Potter-filmene og synge med på juleklassikere, og så kan man opleve et langt luciaoptog. Billetpriserne starter på 120 svenske kroner.Hvad: Julstämning för de mindre 2017 Hvor: Malmö Live, Dag Hammarskjölds torg 4, Malmø Hvornår: 16. og 17. december. Flere forestillinger begge dage Se mere: Malmolive. se.Hipsternes julemarkedDet kreative fællesskab Mitt Möllan holder julemarked 9. og 10. december. Her sælger lokale folk med hænderne skruet godt på ud af kreationer, de har lavet i årets løb. Du kan bl. a.købe kunsthåndværk samt designvarer og gøre et godt retrofund.Der er åbent begge dage kl. 11 -17, og der er mulighed for at købe mad og drikke, når man trænger til noget at styrke sig på.Hvad: Mitt Möllans julemarked Hvor: Claesgatan 8, Malmø Hvornår: 9. og 10. december kl. 11-17 Se mere: Mittmollan. se.Løb på skøjter i Folkets ParkI Folkets Park sker der altid sjove ting og sager, og december er selvfølgelig ingen undtagelse.I morgen indvies en skøjtebane, som kommer til at være åben hver dag frem til jul (medmindre vejret er virkeligt skidt). Det er gratis at låne skøjter og hjelm, og det kan man gøre mandag til fredag kl. 15-18 samt lørdag og søndag kl. 10-16. Hyggelig musik strømmer ud af højtalerne ved skøjtebanen, og når mørket falder på, oplyses isen.Hold øje med Folkets Parks Facebook-side for eventuelle lukkedage pga. dårligt vejr.Hvad: Skøjtebane Hvor: Folkets Park, Malmø Hvornår: Fra 2. december Se mere: Malmofolketspark. se og Folkets Parks Facebook-side.
Juleshopping, julegodter, julemusik, gløgg, skøjteløb og god mad, både til frokost og til aften. Malmø skruer op for hyggen i december, og Juletid guider dig til de bedste juleaktiviteter hos vores naboer mod øst.
Hvorfor sidder han i sådan én?« Den kommentar hører jeg tit fra små børn.DE PEGER PÅ min elektriske kørestol, der gør arbejdet for mine ben.Du kender sikkert ikke selv svaret på spørgsmålet. Du tror, du skal holde dig væk, så jeg ikke bliver såret. Men ved du hvad? Jeg elsker, når de spørger. Det er den eneste måde, hvorpå vi afmystificerer det at have et handicap.For nylig havde jeg en af de sjovere oplevelser.Jeg sidder i Torvehallerne med en ven fredag aften. En lille pige på seks-otte år vinker og peger. Jeg smiler og vinker igen.Da moderen opdager, hvad hendes datter har gang i, tager hun straks fat i sin datter og vender hende rundt, så hun ikke længere kan kigge på mig. Så hun ikke længere får stillet sin nysgerrighed. Så hun får indtrykket af, at verden er sort/ hvid.HER BEGÅR MODEREN en fejl, som mange andre forældre. Det bunder i et misforstået hensyn. ' Sådan siger man ikke', lød det formentlig.Jeg hørte det ikke præcist, men intentionen var ikke til at tage fejl af, selvom moderen prøvede at lade som ingenting. Ham i kørestol skulle hun bare lade være. Jeg slog det hen og tog en tår af min øl. Det var jo fredag, og weekenden lige begyndt. Og - ja - det ser da mærkeligt ud med min kørestol. Eller mine forkrøblede Gollum-fingre.Det har også været mærkeligt første gang, man så en person med en anden hudfarve. I dag er brune og hvide mennesker bare så naturlig en del dem, man omgås med. Det er blevet afmystificeret. På en helt anden måde end handicap. Det skal vi have lavet om på.DET ÆNDRER VI kun ved, at du spørger løs. For hvad vil denne datter tænke, hvis hun ti år senere møder en person i kørestol på en bar? Ja, det er nok ikke den første, hun danser med den aften. Med den opdragelse vil hun jo blive ved med at holde sig væk fra personer med handicap. Det er en uheldig og farlig spiral. For det er uvidenhed, der skaber fordommene. Forældre skal være forbilleder og vise vejen.DERFOR SKAL DET lyde: Kære forældre. Lad jeres børn stille et hav af spørgsmål. Det er sundt at være nysgerrig. Måske har I også selv nogle? Som jeg plejer at sige. Ja, jeg er anderledes. Men det kommer af, at mennesker er forskellige. Nogle har brune øjne. Andre har blå øjne.Nogle kan gå. Andre kan ikke gå.Det er den eneste forskel på os.DET SJOVESTE DEN aften sker, da familien skal gå. Her vinkede og blinkede den lille pige til mig bag om sin mors ryg. Endnu en gang smilede og vinkede jeg igen.Her vidste jeg, at missionen var lykkedes. Hun syntes ikke, jeg var så mærkelig alligevel. Og næste gang hun møder en person med handicap, er hun åben igen. Hvem skulle have troet, at moderen blandt et lille barn og en person i kørestol var den med det største sociale handicap?.'' Nogle har brune øjne.Andre har blå øjne. Nogle kan gå. Andre kan ikke gå Kristian Heegaard, kandidat til Folketinget for De Radikale og medlem af byrådet i Fredensborg Kommune.
KLUMME Det er sundt at være nysgerrig. Også når det gælder mennesker med et handicap .
Jeg når kort at se et lysglimt på jorden og må hurtigt træde tilbage.Kanonslaget går af med et brag og skaber en trykbølge, der rammer min trommehinde så hårdt, at jeg må mærke efter for at være sikker på, at den stadig er intakt.Jeg står på Nørrebrogade, lige over for Assistens Kirkegårdens letgenkendelige gule mur - som kort forinden er blevet spraymalet af aktivister.Jeg får deja vu. Dér, ti meter fra hvor jeg står, lavede politiet den famøse knivtangsmanøvre for præcis ti år siden, hvor jeg med nød og næppe undslap via et stillads op over et hustag.Og dér, 500 meter bag mig ligger den tomme byggegrund på Jagtvej 69, hvor Ungdomshuset engang lå.Foran mig står knap tusind demonstranter klædt i sort med et stort banner: »Intet glemt, intet tilgivet« står der.KlassefestDet er i den 1. marts, og det er årsdagen for rydningen af Ungdomshuset på Jagtvej 69. Hvert år siden har der været demonstrationer. Men i år er noget særligt, har jeg ladet mig fortælle. En stor familievenlig demonstration var i støbeskeen, både ifølge Informations kilder, men også ifølge den officielle Facebook-side for demonstrationen.Få timer før demonstrationen når Assistens Kirkegård er jeg dukket op på Frue Plads, hvor demonstranterne begynder, for at dokumentere Ungdomshusmiljøet anno 2017 med lyd og billeder. Jeg er tidligere aktivist, og ved min ankomst føles det næsten som en klassefest.En ven, som jeg ikke har set i flere år, har fået et barn, og junior er med i en klapvogn. Andre er - som jeg selv - nu blevet journalister og holder sig i periferien af demonstrationen. Der er en hyggelig stemning.Det er der sådan set også fra demovognen, hvor revolutionsromantiske klassikere brager ud fra anlægget.Stemningen bliver mere seriøs, da en taler hopper op på vognen: »Det her handlede kraftedme ikke om et ungdomsoprør!« lyder det til store jubelråb.»Intet er glemt, intet er tilgivet!« råber hun og opfordrer til at fortsætte kampen for fristeder og mod kulturel ensretning.Samtidig gør demonstrationen sig klar til at gå, og et stort frontbanner bliver foldet ud. Der er tænkt på det hele, og bærerne er iført klassiske BZ-maskeringer, der fungerer som fluepapir for fotograferne til stede.Jeg er også skyldig. Gennem linsen ser det ud til, at de forreste i demonstrationen er unge. Selv med min aktivistfortid kender jeg forsvindende få af dem. Fortællingen om Jagtvej 69 er tilsyneladende noget, der kan mobilisere selv dem, der er så unge, at de umuligt kan have besøgt stedet, da det eksisterede.Den første flaskeI hastige skridt bliver demonstrationen sat i gang. Den er eskorteret af en pansret politibil med kameraer både foran og bagved. Jeg skynder mig op foran for at få nogle billeder, men allerede efter få hundrede meter må jeg trække mig væk, da den første flaske rammer asfalten på Nørregade - tydeligvis kastet i retning af politibilen, selvom politiet har holdt sig i baggrunden.Kort tid efter hører jeg en høj hvislen ved siden af mit hoved. Jeg ser et stykke granit lande fem meter foran mig - den pansrede mandskabsvogn var tilsyneladende målet. Mens jeg trækker mig ud til siden, begynder den at køre langsommere. Der bliver kastet flere ting, men det er i det små.En ung fyr ser sit snit til at løbe den pansrede politibil op, og med en højtryks-spraydåse med chromfarve, maler han et kæmpe anarkistsymbol på bilens bagende. Pressen bander eller jubler, alt efter om de fik fanget øjeblikket.Og så er stilen ligesom lagt.Demonstrationen fortsætter nu op forbi Torvehallerne på Israels Plads.Politiet holder sig fortsat langt foran demonstrationen. Pludselig tænder nogen et bomberør, og forundrede Torvehal-gæster skynder sig væk, mens de farvede fyrværkerieksplosioner går af tæt på jorden.Stormløb på broenDa vi når til Dronning Louises Bro, sker der noget. Som en virus ligger fortidens begivenheder i luften, og en gruppe helt unge demonstranter løber rundt med brosten, der er så store, at de knap kan bære dem. De har elefanthuer på og snakker om, hvad de skal finde på.»Hey se der!« råber den ene. De har fået øje på nogle skraldespande på broen og får den idé, at de kan kaste dem mod Hollændervognen, som stædigt følger med demonstrationen.De får hurtigt afmonteret plast-og metalspanden og kylet den i retning af det panserede salatfad. Samtidig startes et lille stormløb frem mod vognen, som speeder op og lægger afstand til de løbende demonstranter, der kvitterer med et kanonslag, kastet midt ind i det efterhånden mennesketomme lyskryds.Stemningen er ved at koge over - især blandt de yngste deltagere i den allerforreste del af demonstrationen.Danske Bank bliver offer for vreden, og forbløffede nørrebroborgere bliver gennet væk fra banken, så de ikke bliver ramt af kasteskyts.Episoden er hurtigt overstået.Nærmest som et modsvar kaster nogen oppe fra en lejlighed noget, der ligner affald, på demonstrationens forreste del. Det er som, det er dråben, der får begæret til at flyde over.En aktivist som før, under og efter dagen har ageret talsmand, skynder sig op foran demonstrationen. Med fagter og høj stemme prøver han at få de vildeste af demonstranterne til at slappe lidt af, så optoget kan få lov at fortsætte op til den tomme grund på Jagtvej 69.Det dæmper gemytterne en smule.Men kort tid efter går en mindre gruppe løs på Arbejdernes Landsbank og en Nordea-automat.Og det er her, det sker: Gennem højttalere erklærer politiet demonstrationen for opløst. En besked, der er forbeholdt situationer, hvor politiet vurderer, at situationen er ude af kontrol.Snart når folkemængden til den tomme grund på Jagtvej 69. Endnu et deja vu rammer mig. Billeder af politi, der affyrer tåregas. Præcis som den 16. december 2006, dengang hvor Nørrebro oplevede de hidtil voldsomste sammenstød mellem aktivister og politi, danner politiets pansrede mandskabsvogne nu en linje ned af Jagtvej, omkring halvtreds meter fra nummer 69. Tåregas smider de dog ikke, men luften er tåget af røg fra romerlys.Politiet får nokEn håndfuld aktivister skynder sig at opføre en lille barrikade, men langt størstedelen lader til at være afventende.Under forløbet på Nørrebrogade begyndte mange at sive, men nu går det rigtig stærkt, og kort tid efter opløser arrangørerne selv demonstrationen.En gruppe på 300-400 vælger at blive, og de kaster mere skyts mod politiets vogne. Politiet er ved at få nok, og efter få minutter lyder råbet fra en delingsleder: »Kom så!« Med hjelm og trukket stav stormer politiet frem mod menneskemængden.Flere vælter, men utroligt nok bliver ingen anholdt.Presset op mod Nørrebros Runddel står demonstranter og politi ganske tæt over for hinanden. Stemningen er intens. Politiet rykker frem, og jeg og en fotografkollega bliver fanget i tumulten.Det er ikke for sjov, det her, og stemningens alvor gør et vist indtryk på de tilbageværende. Både politi og demonstranter indtager en afventende og mere afslappet holdning.Et par kollegaer og jeg diskuterer, hvad der mon skal ske nu. Demonstrationen skulle jo egentlig gå til Dortheavej, hvor det nye hus ligger.Vil politiet mon presse folk derhen? Det viser sig at være lige præcis, hvad der skal ske. Langsomt, men sikkert bevæger vi os mod Dortheavej.En nærmest hyggelig stemning breder sig - kun afbrudt af kortvarige skubberier mellem de bageste aktivister og politikæden, der presser på for at komme derudaf.Vi når så småt til Dortheavej.Politiopbuddet er massivt, og folk i kvarteret kigger måbende på. Flere spørger mig, hvad der sker. Da jeg forklarer, at det handler om Ungdomshuset, undrer de sig. En ældre mand fortæller, at han bor lige ved siden af og aldrig har oplevet andet end støjgener.En ung kvinde skynder sig at opdatere sin Snapchat - og spørger mig så, hvor Ungdomshuset overhovedet ligger. Dér, siger jeg, og peger. »Gud! Jeg troede da slet ikke, der var noget mere,« svarer hun og spørger så, om jeg kender den sikreste vej rundt om politiets afspærringer.Hun vil gerne hjem og bor få hundrede meter væk.RansagningEn kort stund ser det ud til, at dagen kan ende fredeligt. Trods enkelte tumultariske episoder har politiet dannet en linje rundt om den plads, der ligger ved Ungdomshuset, og de har ikke nærmet sig helt endnu. Hundredevis af aktivister står på pladsen, og for dem handler det helt tydeligt om, at politiet ikke skal have lov til at komme ind i huset. Det er også kun sket få gange før.Er det politiets plan at holde sig væk? De fleste pressefolk er sikre på, at det hele er slut, og såvel aktivister som politifolk mumler i krogene om, at »det var nok det«. En flok unge aktivister går op på en afsats, hvor de tænder romerlys, som de holder i hænderne. En betjent brokker sig over, at man »ikke kan ryge smøger med hjelm på«. Det er derfor en stor overraskelse, da politiet trækker helt op til det hegnet omkring Ungdomshuset. Ingen forstår helt, hvad der foregår.Aktivister filmer måbende det, der udspiller sig, og mange råber opfordringer om at gå til politiet. Men de presser på.Lynhurtigt barrikaderer nogle af aktivisterne indgangene. Da politiet begynder at rykke i hegnet, går det løs, og folk kaster malerbomber og flasker imod dem. Det er helt umuligt at danne sig et overblik.Jeg spæner ind i en lille gyde mellem hegnet og en nabobygning, men situationen intensiveres, og jeg banker febrilsk på ruden ind til nabobygningen.Heldigvis dukker en vagt op og lukker mig ind gennem huset.Kort efter stopper konfrontationen, og på ny opstår et status quo.Politiet trækker sig lidt tilbage, og igen lader det til, at de kan forlade områder når som helst. Men det sker ikke. Til sidst kommer talspersonen fra før ud på pladsen. Han identi-ficerer sig som Tau Guldmann og tilbyder, at hvis politiet går, så vil man sørge for, at aktivisterne gør det samme.Men det sker ikke, og snart er Ungdomshuset omringet af politibiler.Rygtet går: De vil ransage huset.På den anden side af hegnet bliver det taget seriøst, for her beslutter man sig tilsyneladende for at åbne en lille bagdør til huset, hvor alle, der ikke ønsker at blive anholdt, nu kan forlade huset. En ganske stor strøm af mennesker - måske hundreder - benytter den mulighed.Jeg sniger mig i stedet indenfor og får lov til at blive af aktivisterne, som så småt beslutter sig for strategien herfra: Alle døre bliver åbnet i hele huset, og der bliver indgået en aftale med politiet om, at kun tre aktivister bliver tilbage for at følge med i politiets ransagning af stedet.Kort tid efter går politiet ind. Et sært syn udspiller sig. En politimand begynder at brække døren til Ungdomshusets sidefløj op, men pludselig åbner en anden politimand den fra indersiden.Skjoldene er fremme, og politiet er tydeligvis indstillet på at møde en eller anden form for konfrontation.Men det sker aldrig.Alexander Sjöberg er i dag freelancejournalist, men har en fortid i ungdomshusbevægelsen. Det kan du læse om i den kronik, han skrev tidligere på ugenindland@information.dk Gud! Jeg troede da slet ikke, der var noget mere Kvindelig beboer på Nørrebro.
Jeg hørte en høj hvislen ved siden af mit hoved og så et stykke granit lande fem meter foran mig. Den pansrede mandskabsvogn var tilsyneladende målet. Som en virus lå fortidens sammenstød mellem aktivister og politi i luften.
D et er ikke mange år siden, at mexicansk mad i Danmark var noget med tørre hvedetortillaer, Santa Maria-krydderblandinger og nachos med et ordentligt læs smeltet ost oven på. Sådan er det ikke længere.En af grundene til, at danskerne nu ved, at tacos ikke kun er lig med de der knasende gule skaller, man ikke kan spise, uden at det hele braser sammen i hænderne på en, hedder Rosio Sanchez.Den amerikansk-mexicanske kok kom til København i 2010 for at arbejde på Noma, hvor hun startede som souschef med ansvar for desserter og senere blev en del af testkøkkenet. Men selv om hun allerede som 23-årig stod bag gryderne på det, der er blevet kaldt verdens bedste restaurant, kunne hun mærke, at der manglede et eller andet.»Mens jeg arbejde på Noma, tænkte jeg meget på, hvad jeg ellers ville lave, og langsomt kom ideen om at lave mexicansk mad«, fortæller Rosio Sanchez.»Dels fordi jeg ville lave noget, der afspejlede min egen kultur, men faktisk mest fordi jeg på det tidspunkt ikke kunne finde noget mexicansk i København, som jeg syntes var ordentligt lavet. Særligt tortillaerne var ikke gode nok. Så i stedet for at klage over det, gjorde jeg noget ved det«. Og gjorde noget ved det, det må man sige, at hun gjorde. I 2015 forlod hun René Redzepis restaurant i Strandgade og åbnede den lille tacobiks Hija de Sanchez i Torvehallerne. Selv om stedet kun var et par kvadratmeter stort, trak det overskrifter i kæmpe internationale medier som New York Times, Wall Street Journal og Vogue - og køer så langt ud på gaden, at hendes gamle chef, selveste hr.Redzepi, måtte hoppe om bag disken for at hjælpe til på åbningsdagen. Noma-effekten, kalder man det vist.»Siden da er der kommet mange flere gode tacosteder til byen, hvilket er fantastisk, hvis du spørger mig«, siger den nu 31-årige kok.Efter et år i Torvehallerne åbnede Rosio Sanchez endnu en Hija de Sanchez, denne gang i Kødbyen, og snart slår hun dørene op til sit tredje spisested i København, restauranten Sanchez.Det er den, vi er mødtes i hendes taqueria på Vesterbro for at tale om. Og her er skidekoldt for nu bare at være ærlig. To af hendes ansatte er i gang med at preppe, altså gøre klar til at lange dagens tacos over diskens hvide klinker, og har åbnet døren for at lade madosen komme ud, men altså også den ret så friske vind ind.»Drenge, vil I ikke lige lukke?«, kommanderer Rosio Sanchez med en lille, hvid sky stående ud af munden, inden hun trækker sit tørklæde godt op om halsen og trøjens ærmer ned over hænderne.Hun beder også den administrerende direktør i sit firma, som sidder ved siden af, om at gå de få hundrede meter op til Istedgade, hvor den nye restaurant skal ligge, for håndværkerne er lidt bagud, mener hun.»Lukker I ikke også lige den anden dør?«, lyder det igen.Efter tre ordrer, ganske vist venligt forklædt som spørgsmål, på under fem minutter bliver jeg nødt til at spørge: Er Rosio Sanchez en hård chef? »Jeg ved ikke, om jeg er hård«, griner hun og kigger over på de to, der står bøjet over gryder og skærebrætter.»Jeg er retfærdig, synes jeg. Jeg har høje forventninger til mine ansatte og kræver, at de er nysgerrige, ansvarsfulde og altid til stede, fordi det at lave mad handler om at bruge alle sine sanser - hele tiden.Når de gør det, kan vi have det sjovt og være kreative«. »Så jo, jeg kræver meget. Men hvorfor skulle jeg ikke også det? Vi laver mad til folk«.Elsker søde sagerRosio Sanchez voksede op i 90' ernes Chicago som mexicansk-amerikaner i første generation. Byen har en af de største mexicanske befolkningsgrupper i USA, og hendes familie boede i bydelen Little Village, hvor man ifølge hende selv sagtens kan slippe afsted med kun at tale spansk.Nabolaget ligger i det berygtede sydlige Chicago, ikke langt fra de områder, der har givet byen tilnavnet ' Chiraq', fordi der bliver skudt flere i den amerikanske midtvestlige hovedstad, end der gør i det krigshærgede Irak.»Chicago er en stor by. Måske var Little Village lidt barskere end de fleste steder, men der ligger mange af den slags steder rundt omkring i USA«, siger hun og trækker affejende på skuldrene.Som hun husker det, spiste de altid i hendes familie. Og de talte altid om mad. I weekenderne kom onkler og tanter på besøg, gik i køkkenet og satte den ene mexicanske ret på bordet efter den anden.»Selv begyndte jeg at bage rigtig meget, da jeg var teenager. Bare fordi det var sjovt, og fordi jeg elsker at spise søde sager. Det gør jeg stadigvæk - mere end mad faktisk«. At Rosio Sanchez skulle være kok besluttede hun sig for i high school.»Studievejlederen sagde godt nok til mig: »Åh, nej, du har ikke lyst til at være kok. De arbejder sent og er allesammen alkoholikere og narkomaner«. Du ved alt sådan noget. Men det troede jeg ikke på, så jeg tog på kokkeskole alligevel, Le Cordon Bleu i Chicago«.Headhuntet til KøbenhavnDet var lidt den samme tilgang, som sikrede 21-årige Rosio Sanchez et job på en af New Yorks smarteste restauranter, den i dag nærmest legendariske wd~ 50.At det nok ikke var det nemmeste sted at starte, når man kom med sit skinnende nye knivsæt direkte fra to år i skolekøkkenet, og de desuden ingen ledige stillinger havde, gav hun ikke meget for.Hun blev bare ved med at kontakte dem og spørge, om hun ikke måtte få et job der. Og til sidst lykkedes det.Chefkokken på wd~ 50, der lukkede i 2014, var Wylie Dufresne, en af de amerikanske pionerer inden for den såkaldte molekylære gastronomi. Det var et sted, hvor køkkenet sommetider mindede mere om et laboratorium, og hvor stegt mayonnaise ikke blev fejet af bordet som en tåbelig idé, men taget op som en udfordring - og endte på kortet.»Alt handlede om teknik. Om at udvikle nye teknikker«, fortæller Rosio Sanchez.»Jeg blev ansat under dessertkokken og fik som det første at vide, at min opgave ville være at finde på en petit four, som ingen nogensinde har smagt før, med en helt ny teknik. Og jeg skulle kunne masseproducere den«. Hun ved ikke helt, om hun nogensinde fik løst opgaven, for det, hun fandt på, var måske ikke fuldstændig nytænkende, indrømmer hun.»På det tidspunkt elskede jeg gin &amp; tonic, så jeg lavede en slags gin &amp; tonicskumfidus.En skumfidus med enebærsmag og limesukker, der blev serveret som en lille kugle«. Under alle omstændigheder blev hun efter tre år i New York kontaktet af en af kokkene på Noma, som havde lagt mærke til hende på wd~ 50, og som spurgte, om hun ikke havde lyst til at komme til København. Det havde hun.»Det var en perfekt mulighed for at prøve noget nyt. Ikke i forhold til teknik, men i forhold til smage og råvarer. Jeg vidste intet om Danmark, så jeg tænkte, det var et oplagt sted at udfordre mig selv og få noget kreativitet ud af det«, siger Rosio Sanchez.Stikkelsbær i stedet for tomatillosDet var selvsagt et stort skifte, da hun efter fem år på Noma valgte at åbne sit første taqueria. Ikke så meget det at gå fra hovedsagelig at lave desserter til nu at lave ' rigtig mad', for det skel har hun egentlig aldrig gået så meget op i, siger hun. Det var mere det at gå fra en menupris på mange tusind kroner til at servere tre tacos for en hundredlap.»Men jeg bruger selvfølgelig stadigvæk alt det, jeg har lært på wd~ 50 og Noma.Jeg havde bare lyst til at åbne et sted, hvor jeg selv ville have lyst til at hænge ud, drikke nogle øl og spise noget mad, uden at det behøver at være noget, man tænker alt for meget over«. Der var også den forskel, at hun på Noma var vant til udelukkende at tænke i råvarer, der kan findes i Danmark. Men skal man lave autentisk mexicansk mad, er der bare nogle ting, man ikke kan få fra den lokale bondemand. Majs til tortilla kan sejles over fra Oaxaca i Mexico uden de store problemer, men hvad med den karakteristiske mexicanske friskost eller de små syrlige tomatlignende tomatillos, som er uundværlige i en rigtig salsa verde? »Vi var nødt til at tilpasse os, uden at det kom til at føles som fusion. Mejeriprodukter i Danmark er virkelig gode, så vi fik fat i nogle gutter, der kunne lave mexicansk ost til os. Det er slet ikke det samme, men det smager virkelig godt.På samme måde med tomatillos, som vi valgte at erstatte med stikkelsbær«, forklarer Rosio Sanchez.»Det er ikke, fordi jeg ikke er interesseret i autenticitet, for det er jeg. Men jeg må også bare erkende, at vi, fordi vi er i Danmark, aldrig bliver det mest autentiske taqueria i verden«. Men selv om det aldrig bliver fuldstændig det samme som i Mexico, er planen fortsat at vise europæerne, hvad mexicansk mad er. Rigtig mexicansk mad.»Jeg vil gerne vise folk, at mexicansk mad kan være virkelig lækkert. Og at det kan føles godt. Du behøver ikke at spise den her hard shell og føle, at du er et ulækkert menneske«, siger hun.Vil være bedst i EuropaMen hvor det på Hija de Sanchez har handlet om tacos og kun tacos, vil hun med Sanchez gerne lave et sted, hvor hun kan være mere kreativ og præsentere, hvad køkkenet ellers har at byde på.Godt nok kommer man også til at kunne bestille en dagens taco, men derudover består menuen, der vil skifte regelmæssigt, af alle mulige forskellige retter. En menu med fem serveringer kommer til at ligge på 350 kroner, og det bliver en usnobbet cantinamed høj musik og mezcal i baren, lover Rosio Sanchez.Da jeg spørger hende, om hun satser på at komme med i Bib Gourmand, Michelinguiden for prisvenlige restauranter, udbryder hun da også højt: »No way!«. Det betyder imidlertid ikke, at ambitionsniveauet er lavt. »Vi vil gerne lave det bedste mexicanske mad i Europa«, siger hun ligeud, inden hun rejser sig op, for nu bliver hun nødt til at komme hen på restauranten i Istedgade for at hjælpe til med malingen. Og mon ikke også der er nogle håndværkere, som kan sættes i gang.Sanchez åbner 30. november.sebastian.f.wittrock@pol.dk Jeg havde lyst til at åbne et sted, hvor jeg selv ville have lyst til at hænge ud Rosio Sanchez om sin nye restaurant.Fakta: 3 mexicanske favoritterRosio Sanchez fortæller om tre yndlingsretter fra det mexicanske køkken. 1 Pozole. »En stuvning, som min mor plejede at lave, med svinekød, grøntsager og chili. Normalt bliver den serveret med lidt sprød salat på toppen.Det er superlækkert!« 2 Tamales. »Jeg kan bedst beskrive dem som en slags dumplings. Det er masa (dej af nixtamaliseret majs, dvs. majs opblødt i vand med kalk, som også bruges til tacos, red.) rørt med en smule grisefedt, som bliver fyldt med noget fyld og derefter dampet«. 3 Conchas. »Conchas er søde, krydrede brød.Egentlig er de en smule kedelige, men de minder mig om min far, der plejede at gå til bageren for at købe dem«.
For to år siden forlod hun verdens bedste restaurant for at åbne en lille tacobod, der skulle vise os blege europæere, hvad rigtig mexicansk mad er. Nu rykker Rosio Sanchez igen. I næste uge åbner hun sit tredje spisested i København, og ambitionen er klar: det skal være Europas bedste.
Der er sket meget i de ni år, Simon Prause har været medejer af Fiskerikajen. Den københavnske fiskehandler har butikker på Rungsted Havn, i Rotunden på Strandvejen og i Torvehallerne på Israels Plads, hvor vi møder ham en af dagene op til jul. Velvidende at landets fiskehandlere oplever deres travleste periode i dagene op til nytår satte vi Prause i stævne i god tid til en snak om det voksende østersudvalg, der efterhånden fylder en god kvadratmeter i køledisken.»Da vi startede, havde vi kun en type østers.I dag har vi cirka 10 her i butikken og omkring 20, hvis man tæller vores engros-salg med.Vi leverer jo østers til stort set alle gourmetrestauranter i København,« fortæller Simon Prause, der har en baggrund som kok.Det er en kendt sag, at restauranter bl. a.lever af hele tiden at præsentere sine gæster for nye smagsindtryk, men også den almindelige forbruger, der køber østers til husbehov, er blevet mere nysgerrig og eventyrlysten.»Folk er blevet mere kvalitetsbevidste, og deres smagsløg har udviklet sig. Fra at sælge mange østers i den billige ende, ryger der nu flest af de dyre,« fortæller Simon Prause.Personalet hos Fiskerikajen er alle uddannede fagfolk, der sætter sig ind i de forskellige østerstyper. De holder jævnligt smagninger efter lukketid og tager på inspirationsture til de store østersproducenter i Frankrig. Simon Prause sammenligner det varierende østersudvalg med at sammensætte et vinkort.Her gennemgår han de ni typer, der pt. er på menuen hos Fiskerikajen. Priserne er per styk - ved køb af et dusin eller flere, får man typisk rabat svarende til en-to østers. De franske østers gradueres typisk efter størrelse 1-5, hvor 1 er den største. De canadiske og danske østers, der omtales, anvender ikke samme graduering.kifl@berlingske.dk Fakta: Roumégous Fine14 kr.»Fine de Clair er en produktionsmetode, hvor man opdrætter østers i knæhøje bassiner, som tidevandet ledes ind igennem via sindrige vandsystemer. Det er den metode, man typisk anvender hele vejen fra Bretagne i Nordfrankrig til Bordeaux i syd. Det tager to år at dyrke en Fine, hvor nogle af de andre typer er hele seks år undervejs - det er værd at holde for øje, når man sammenligner priser.«.Roumégous Speciale18 kr. str. 5, 25 kr. str. 3, 30 kr. str. 1 »Samme producent som den foregående, men håndsorteret tidligt i processen, så østersen i sin videre vækstperiode får andre vækstbetingelser med større biodiversitet.Den bliver sejlet rundt på pramme til steder, der opfylder den strengere krav til en Speciale.«.Perle BlancheStr. 3, 25 kr.»Det er en af vores topøsters og en berømt østers, som en fiskehandler i Paris udviklede på forespørgsel fra en række af byens toprestauranter.Han udviklede opskriften, og kun fire producenter har tilladelse til at lave den. Det tager fem-seks år at opdrætte den, og den bliver rykket rundt fra Normandiet til Bordeaux, alt efter hvor der er de bedste vækstbetingelser i løbet af et år.«.PapillonPrat ar coumStr. 4, 15 kr.»Den her bliver dyrket i en flod i Bretagne, hvor saltvandet fra Atlanterhavet blander sig med ferskvand fra floden. Østersen ligger blottet for vand på bankerne. Når den er ude af vandet, holder den selv vand inde, og det giver en meget stærk muskel, som giver god struktur til kødet.Den ernærer sig primært af plankton.«.TarboureichStr. 3, 30 kr.»Det her er en middelhavsøsters fra området omkring Marseilles. Der er ikke den store tidevandsforskel i Middelhavet, så producenten farmer den på store wires, der trækkes op af vandet seks timer hver dag. Derfor er den også meget lys, fordi den bliver bleget af solen. Det er en østers med en markant salthed, for Middelhavet er lidt mere salt end Atlanterhavet.Den er god at gratinere og på anden måde tilberede, fordi den er temmelig kødfuld.«.GillardeauStr. 3, 28 kr.»Det her er også en af vores topøsters, der rummer alt det gode. Den er kompleks, kødfuld, har umami, en lille smule sødme og mineralitet. Firmaet er fra 1898 og laver kun den ene type østers, som vi er eneimportør af i Danmark, og hver enkelt østers bliver graveret med et lille »G«. Da Jacques Chirac var præsident, fik han opstillet en østersautomat med den her type i præsidentpaladset og i Charles de Gaulle-lufthavnen.«.Village Bay20 kr.»De syv første østers har alle tilhørt arten Crassostrea gigas, i daglig tale stillehavsøsters. Denne lille canadiske østers fra havet omkring New Foundland tilhører arten Crassostrea virginica. Det er en lille, meget kødfuld østers, som på en helt unik måde er både salt og fersk på samme tid. Det er en dybhavsøsters med en meget fast muskel og en smag, der kan minde lidt om muslinger.«.Limfjordsøsters45 kr.»Kronen på værket er den danske limfjordsøsters, der anses som en af verdens bedste østers. Det er den originale europæiske østers Ostrea edulis, som nu kun findes få steder.De fleste bliver solgt til eksport, og når der kommer franskmænd her i butikken, falder de på halen over, hvor billigt vi sælger dem. Den er stor og ekstremt kødfuld, så mineralsk, at det næsten er som at slikke på en flintesten - og en rigtig terroir-østers, der har Limfjorden med i smagen.«.Hvad skete der med den europæiske østers?Den europæiske østers Ostrea edulis blev i 1922 ramt af krebsepest, som på få år ødelagde størstedelen af den europæiske østersbestand.Derfor vendte franskmændene og hollænderne fra midten af 1960erne blikket mod Japan og begyndte at importere stillehavsøsters, der var modstandsdygtige over for krebsepesten.De første udsætninger foregik i 1964-1969. I 1986 blev der udsat stillehavsøsters på den tyske vadehavsø Sild, hvilket gjorde, at man i 1996 også kunne finde stillehavsøsters i den danske del af Vadehavet.Stillehavsøsters betragtes i dag som en invasiv art, idet den fortrænger de oprindelige arter herunder den europæiske østers, som i Danmark er mest udbredt i Limfjorden. Str. 5, 15 kr.»Denne lille stillehavsøsters bliver kaldt for en Kejserindeøsters, fordi Napoleon III oprindeligt fik den lavet i Charente til sin elskerinde. Det er en lille og meget overkommelig østers, som egner sig godt som en aperitif eller til en stående skål. Den er også god til begynderen, der ikke vil have munden fuld af østers.«.
Med 25 mennesker i køen bag dig skal du nok ikke forvente den mest omhyggelige og personlige service hos fiskehandleren i dagene op til nytår. Vi tog derfor østerssnakken for dig og fandt ud af, at østers ligesom vin er et vidt begreb.
SØREN FRANK»Den er blød og mild og smager en anelse af kærnemælk og mejeri. Det er nok den mest neutrale i udvalget. Farven er lys, næsten hvid.Jeg tror, den er ung. Den er bestået og ganske gedigen, men jeg vil ikke fare af sted til forretningen og hive alle de oste, de har, ned fra hylderne.«.NANNA SIMONSEN»Jeg har også noteret mild - mild og venlig. Men den er ikke karakterløs. Ja, den har en ren smag af mejeri og syrnet mælk. Den er lidt tør og giver en smuldrende fornemmelse i munden. Jeg tror også, at den er en af de yngre i udvalget, for den er lys helt ud til skorpen. Den er blid og aromatisk og kunne både spises som en morgenmadsost og til dessert eller mellemmåltid selvfølgelig.«.SØREN FRANK»Den er brun og lagret, hvilket selvfølgelig giver en længere smag. Men jeg synes, den er for stærk på en salmiakket måde, der brænder lidt.Det har jeg ikke specielt lyst til. Den er også væsentligt mere tør i konsistensen end den første, eller rettere lige lovlig tør og smuldret.Den har ikke en smag og en konsistens, som jeg går efter.«.NANNA SIMONSEN»Jeg er enig med dig. Den er brun, lagret og har en skarp eftersmag. Jeg har noteret ammoniaksmag.Den giver en ubehagelig fornemmelse i munden bagefter. Den minder mig om ost, der har ligget for længe hjemme i køleskabet. For mig er den her ost ikke vellykket lagret. Jeg kan godt lide, når blå oste kradser og er lidt skarpe, men jeg synes ikke, at det hører sig til for en Manchego-ost.«.SØREN FRANK»Den knaser lidt, og det er, som om den falder i flager, når man brækker den - lidt ligesom parmesan gør. Det siger mig, at den formentlig er mere lagret end nr. 1 og 4 i udvalget, og den er lidt mere tør. Den har også mere smag og karakter. Smagen er en lille bitte smule skarp.Det bliver den jo, når osten lagrer, men den her ost er ikke gået amok som 2' eren. Jeg synes, den smager ganske godt.«.NANNA SIMONSEN»Ja, den smager mere lagret end nr. 1 og 4. Jeg kan rigtig godt lide den her. Den har en fin nøddeagtig smag, og der er god balance mellem tørhed og behagelig mundfornemmelse. Nogle af de milde oste i udvalget har en lidt gummiagtig konsistens, men den her har et tørt bræk. Den er lidt mere klar i det end de øvrige. En anelse på vej til transparent.«.SØREN FRANK»Den er mild og blød ligesom den første. Den er lys i farven, og jeg tror, at det er en yngre ost.Der er meget kærnemælk og smør i smagen, og den er frugtig, som en vin kan være. Dens frugtighed og mælkethed gør den nok en anelse mere markant end den første, men ikke på en kantet eller skarp måde.«.NANNA SIMONSEN»Den er mild ligesom den første i udvalget, men mildheden i den her er lige en tand mere interessant. Der er ren mælk i smagen, og den har en fin syrlighed og smørsmag. Det giver den lidt mere karakter. Den er meget aromatisk.Jeg synes, at den her ost er ret vellykket som en mild ost.«.SØREN FRANK»Den har en gyldenhed over sig. Den er mere tør end den forrige, og så er den meget nøddet.Det er den af de fem, der smager mest af nødder. Jeg opfatter den som lidt mere lagret end den første og den forrige, men den er ikke skarp. For mig er testvinderen enten den her eller den tredje i udvalget. Det er tæt løb, men det må blive den her, for den har også en lille smule frugtighed og syrlighed.«.NANNA SIMONSEN»Der er lidt vand i ostens huller. Det siger mig, at den måske er lidt mere lagret. Den har en dufttone af kaffebønner, og der er noget urteagtigt over smagen - det er positivt ment. Jeg skulle lige vænne mig til den, for den er på en måde sin egen skole. Den har en god lille bitterhed, en fin saltbalance og er meget tør. Den er rigtig god, og ja, den er lige en anelse bedre end den tredje i udvalget, så den må blive testvinder.«.Villajuncal Lagret 6 måneder Købt i: Irma Kilopris: 150 kr. Manchego Lagret i 12 måneder Købt i: Mad&amp;Vin, Magasin Kilopris: 339,50 kr.Manchego Lagret 12 måneder Købt i: Deli del Toro, Torvehallerne Kilopris: 350 kr. Milan Vicente Lagret i 6 måneder Købt i: Netto Kilopris: 143,80 kr. Mancha Real Lagret i 6 måneder Købt i: Meny Kilopris: 155,80 kr.Testvinder Bedst til prisen Testen var en blindsmagning. Der blev sat fem forskellige og anonymiserede Manchego-oste frem for dommerne, så de kunne bedømme ostene i deres helhed. Herefter skar de skiver og smagte.Hvert produkt fik tildelt stjerner mellem 1 og 6, hvor 6 er bedst. Karaktererne her på siderne er afrundede gennemsnit af de to dommeres karakterer.Efter at have fundet en testvinder, fik dommerne oplyst priser og kårede det produkt, de fandt Bedst til prisen.
Den spanske Manchego-ost må kun hedde sådan, hvis den er fremstillet af mælk fra får af Manchegaracen i regionen La Manchega. Desuden skal den være lagret mellem 60 dage og to år. B Søndag har smagt på fem forskellige.
Fra 1-10 hvor venstreorienteret er du? »En 8' er. Jeg ser mig selv som folkesocialist og mener, at der er brug for grundlæggende forandringer i vores samfund i forhold til at bekæmpe ulighed og skabe mere bæredygtighed. Når man laver sådan en vurdering på en skala, så synes jeg, at det handler om, hvor store forandringer man er klar til at lave. Og jeg er egentlig klar til at lave rimelig store forandringer.« Fra 1-10 hvor madglad er du så? »Der ligger jeg faktisk på 10. I hvert fald ni eller 10.Jeg er typen, der godt kan finde på at rejse efter mad, eller når jeg kommer hjem fra møder klokken 10 om aftenen at begynde at lave rigtig aftensmad, fordi jeg simpelthen elsker mad.« Din mest venstreorienterede madoplevelse? »At spise fra det nynordiske køkken og på restauranter, der tager udgangspunkt i det, man kan finde i naturen her i Skandinavien. Det er indbegrebet af at være venstreorienteret, fordi man bruger de ressourcer, der er, det er bæredygtigt, man skal ikke fragte det med fly, der er ikke voldsomt meget kød i, og man prøver at introducere insekter som kød, hvor der er mange proteiner, men hvor der er meget lidt indtag.« Hvad er din livret? »Den er måske ikke så venstreorienteret, men snarere klassisk. Jeg elsker simpelthen en rød beuf bearnaise.Jeg har virkelig tænkt over, om jeg skulle sige noget andet i det her interview. Men det er dét. Det kan jeg ikke komme uden om, jeg laver det en gang om ugen.Min yndlingsrestaurant er også Restaurant KöD i København, der laver fantastiske bøffer.« Hvad finder man altid i dit køkken? »Fløde. Jeg tror, at man kan komme rigtig langt, hvis man har fløde i køleskabet, fordi du hurtigt kan lave en god sovs eller pastaret. Og det, jeg med skam må sige altid er i mit køleskab, det er altså en Heinz-ketchup.Det er altså storkapitalen lige inde på hylde to.« Hvad gør du med rester? »Det er faktisk aldrig et problem med madspild hjemme hos mig. Jeg er så ung, at jeg stadig bor i et kollektiv med to kammerater. Og hvis jeg ikke selv kan spise op, så kan jeg love dig, at de kan.« Har I så madplaner? »Vi arbejder meget alle tre, så det er svært. Men vi har typisk et par dage om ugen, hvor vi aftaler at lave mad sammen. Vi har et meget stort køkken i den lejlighed, vi bor i, så vi står og laver mad sammen.« Hvad spiser du - af politiske årsager - aldrig? »Buræg.« Er der noget, du skammer dig over at elske at spise? »Ud over storkapitalen fra Heinz, så kan jeg jo godt se, at mit kødforbrug er stort. Og måske også for stort.Jeg prøver at kompensere lidt ved så at spise hummus nogle dage, for jeg tror på, at vi er nødt til at reducere kødforbruget, fordi det udleder meget CO2.« Har du en madpolitisk kæphest? »Der skal være frokostordninger i alle landets folkeskoler.Og det er både af sundhedsmæssige og pædagogiske årsager, men også fordi jeg tror, at mad fremmer fællesskab. Når man i en folkeskole vil opleve at skulle smage forskellige retter, så tror jeg, at man vil få en større madkultur i Danmark.« Hvor bevidst er du om at bruge mad aktivt som en identitetsmarkør? »At jeg køber økologi er nok et udtryk for, at jeg er venstreorienteret. Men når jeg spiser store bøffer, har det omvendt nok meget at gøre med, at jeg stadig bare er en provinsdreng fra Køge.« Hvad er den mest højreorienterede spise, du kan komme i tanke om? »Jeg nægter at sige stegt flæsk med persillesovs. Den har Dansk Folkeparti taget patent på, men det er også en af mine livretter. Jeg tror, at jeg vil sige muslinger.« Muslinger? »Eller, hvad fanden hedder det? Dem, hvor man nærmest drikker det ud af dem, som smager af saltvand.Østers! Østers forbinder jeg med champagne og en båd nede i Monaco, hvor man ikke betaler skat. Jeg kan godt selv spise det, men jeg synes, at det smager af havvand, og jeg forbinder det med rige mennesker.«.Joachim Sperling: »Det chokerer mig lidt«»Hvis du tager alle 179 medlemmer af Folketinget, er Jacob Mark den, der irriterer mig allermest. Men jeg kan alligevel godt lide, når han indrømmer sit misbrug af rødt kød. Det chokerer mig lidt, for jeg var da sikker på, at han var veganer eller noget i den retning.« »Nu viser det sig, at han bare er en glad dreng på 25 år, der har fundet ud af, hvordan man får opmærksomhed ved eksempelvis at kræve gratis psykologhjælp og skolemad til børnene, og som spiser bøf bearnaise hver og hver anden dag.« »Grunden til, at han irriterer mig, er naturligvis, at han er en dygtig politiker, der gør hvad han skal for at skabe opmærksomhed om SF's mærkesager.« »Hvad mad angår, er han tydeligvis uerfaren. Han har ikke styr på, hvad der er muslinger, og hvad der er østers, og ved heller ikke, at de fleste skaldyr historisk set har været en arbejderspise. Østers spises overalt og af alle i Frankrig, og muslinger kan købes i bundter for ingen penge.« »Men mon ikke Jacob Mark ender som en rigtig champagnesocialist? Noget kunne tyde på det.« Joachim Sperling er cand. polit., madøre og højreorienteret socialdemokrat. Hver uge vurderer han den røde livret.natalierosendahl@information.dk Fakta: LivrettenBeuf bearnaise Køb et godt økologisk stykke kød, for eksempel ribeye fra kødbilen i Torvehallerne i København.Salt kødet let og lad det stå en halv time, inden du steger det.Lav bearnaise fra bunden med masser af estragon.De røde spiserDe Røde Spiser - Danmarks eneste venstreorienterede madmagasin - politiserer hver uge alt det, vi putter i munden. Mad er gennemsyret af identitet og ideologi: Hvem er vi, hvor kommer vi fra, og hvem vi gerne vil være, når vi spiser? Et fornuftigt venstreorienteret menneske bør selvfølgelig spise venstreorienteret mad. Men hvad er det? Hvor ligger bælgfrugter på den politiske skala, og er hummeren egentligt rød eller blå?.
SF's unge gruppeformand, Jacob Mark, spiser økologisk, men har røde bøffer på menuen hver uge og altid »storkapitalens« Heinz-ketchup stående i køleskabet.
Servicebranchen er skiftet ud med kødmolekyler, hvide kittel og laboratoriearbejde på universitetet, hvor Michella læser til fødevareingeniør.Efter folkeskolen var Michella Lund træt af at sidde på en stol og lære. Hun ville hellere lære med fingrene, og derfor valgte hun en erhvervsuddannelse.Men efter et par år som ansat i en slagterbutik mistede hun gnisten. Derfor besluttede hun sig for at tage en hf, så hun kunne komme videre i uddannelsessystemet.Vi tager en snak med Michella Lund på 29 år om, hvorfor hun skiftede. Og hvorfor hun er endt i ' kødpraktik' på Danish Crown i Herning.Hvilke overvejelser gjorde du dig om at starte som detailslagter på erhvervsskolen? »Jeg har altid elsket at lave mad, derfor skulle det være inden for det. Først ville jeg være kok, men det er ret hårdt i forhold til arbejdstider. Så jeg fandt mellemvejen mellem mad og menneskelige arbejdstider«. »Studievejlederen på min folkeskole ville sende mig på gymnasiet, men så sagde jeg: Har du spist søm? Har du set mine karakterer og udtalelser? Jeg var træt af at sidde på en stol, så jeg ville bare ud at lave noget«. Levede erhvervsuddannelsen op til forventningerne? »Ja, det synes jeg. Jeg var lidt uheldig med nogle læresteder, men hos slagtermesteren, hvor jeg stod i lære til sidst, var de gode til at give mig lov til at lære ting. Jeg stillede høje krav til mig selv, og så må man jo lægge sig i selen og gøre sig umage. Det betød nogle interessetimer hist og her. Men jeg lærte meget«. Hvornår begyndte du at overveje at skifte til hf? »I et par efter jeg blev udlært som detailslagter, arbejdede jeg blandt andet i Kvicklys delikatesseafdeling og hos en slagter. Men en dag fandt jeg ud at, at min gnist simpelthen var slukket. Jeg var dødtræt af at servicere kunder, og derfor var det ikke længere sjovt at stå op om morgenen. Jeg ville bare væk fra servicebranchen, og derfor tænkte jeg at starte med en hf og så se, hvor det kunne bringe mig hen«. Hvad blev det afgørende for dig i forhold til at vælge hf? »Jeg ville have et job, hvor man ikke havde med mennesker at gøre. Og en anden erhvervsuddannelse overvejede jeg slet ikke. For overhovedet at kunne komme videre i uddannelsessystemet blev jeg nødt til at have en form for gymnasial uddannelse, og derfor var det helt oplagt at læse hf på vuc. Der læste jeg en fuld hf-enkeltfag«. »Det smarte ved den løsning var nemlig, at jeg kunne bruge min erhvervsuddannelse til et studiejob ved siden af hf«. Hvilke overvejelser gjorde du dig om fremtidsudsigterne? »Jeg vidste kun, det var en naturvidenskabelig uddannelse, jeg ville søge ind på. Men det stod helt klart for mig, at hf var adgangsgivende for at komme på universitet. Derfor var jeg meget målrettet med fagenes niveau, og jeg knoklede virkelig. Blandt andet læste jeg matematik fra B til A-niveau på en sommerferie.Det var hårdt«. Hvordan var skiftet til hf? »På erhvervsuddannelsen lærte jeg meget ved at kigge. Det er der ikke så meget af på hf. Skiftet fra det praktiske til det boglige kom meget nemt til mig, og i det hele taget havde min mentalitet ændret sig, siden jeg gik i folkeskolen.Nu har jeg en anden tålmodighed med tingene«. »Desuden var der slet ikke noget karakterræs på min hf. Heller ingen konkurrence blandt os elever. Tværtimod. Vi hjalp hinanden. Det hænger nok sammen med, at folk var ældre, og vi var der allesammen, fordi vi skulle bruge det til noget. Det var vores eget valg. Ikke et pres hjemmefra eller fra skolen«. Hvad har du brugt din ungdomsuddannelser til efterfølgende? »Jeg arbejdede i tre år i forskellige delikatesse-og slagterbutikker, før jeg startede på hf. Efter to år på vuc startede jeg i september 2014 på Københavns Universitet, hvor jeg læser fødevarer og ernæring for at blive fødevareingeniør. Her har vi en meget mere nørdet tilgang til fødevarer, hvor vi har fag som fødevarekemi, fødevaremikrobiologi, råvarekvalitet og fødevarefysik«. »Lige nu er jeg i kødpraktik på Danish Crown, hvor jeg skal arbejde med egenkontrol, for eksempel i forhold til om grisene tager bakterier med fra den urene afdeling til den rene afdeling. Det hedder kødpraktik, fordi virksomheden arbejder med kød«. Hvad har du brugt dine ungdomsuddannelser til? »Mens jeg læste hf, kunne jeg bruge min baggrund som detailslagter til et studiejob. Jeg arbejdede blandt andet i en madbod i Torvehallerne i København.Og fordi jeg havde et hygiejnebevis fra erhvervsuddannelsen, måtte jeg være med til at tilberede maden«. »Jeg tror ikke, jeg havde valgt at blive fødevareingeniør, hvis ikke det var for min tid på erhvervsskolen. Vi har lige været tre uger på Roskilde Slagteriskole, og der var jeg i mit es. Men nu, hvor jeg læser en bachelor i fødevarer og ernæring, går det helt ned i den kemiske sammensætning af kød. Det vidste vi slet ikke noget om som slagtere«. Hvad drømmer du nu om at opnå i dit uddannelse-og arbejdsliv? »At afslutte med et godt tal på papiret.Hvor jeg er tilfreds. Og så vil jeg gerne finde et godt job inden for produktudvikling eller fødevaresikkerhed. Det kunne for eksempel være at arbejde med produktudvikling hos en større fødevareproducent. Jeg kunne godt tænke mig at have fri hver weekend. Det trænger jeg til efter en del år i servicebranchen«.ditte.ravn@pol.dk .Jeg ville have et job, hvor man ikke havde med mennesker at gøre. Og en anden erhvervsuddannelse overvejede jeg slet ikke Michella Lund, fødevareingeniørstuderende.Fakta: BLÅ BOG Michella LundBor i København. 29 år. Udlært detailslagter hos Fjordagerslagteren nær Odense i 2009. Student fra Voksenuddannelsescenteret på Frederiksberg i 2014. Studerer nu til fødevareingeniør på Københavns Universitet på 4. år og er i praktik hos Danish Crown.FAKTA DobbeltuddannelseDu kan som udgangspunkt maksimalt få SU til 5 ungdomsuddannelser. Alle de ungdomsuddannelser, du er begyndt på og har fået SU til tæller med, når det vurderes, hvor mange ungdomsuddannelser, du har fået SU til.Der er en række undtagelser og særlige regler for de enkelte ungdomsuddannelser, som kan findes på SU's hjemmeside.Kilde: www.su.dk.
Michella var træt af kunderne i slagterbutikken, nu nørder hun med madens kemiske sammensætning.
Det er ikke små mål, udvikler Martin Nielsen har for den ombyggede spritfabrik i Aalborg, som han vil omsætte til Cloud City.»Nu tager vi kort sagt fabrikken op med roden og laver et nyt fundament, hvor kunst bliver den nye driver.Hvis vi rammer det rigtige arkitektoniske greb, vil vi skabe rammerne for nyt liv de næste 100 år,« siger han.For kort tid siden fik han og partneren Jan Ghisalberti formelt lov til at omsætte deres visioner for Cloud City af Aalborg Byråd, og det betyder, at Cloud City står færdigt i 2020. Det er A. Enggaardkoncernen, der ejer den 47.000 kvm store grund, hvor spritfabrikken ligger.Martin Nielsen og Jan Ghisalberti har på den østlige del af grunden option på 15.000 kvm fredet anlæg, som skal omdannes til Cloud City, samt nye byggeretter på op mod 7.000 kvm. Cloud City bliver en kulturby i Aalborg, og Martin Nielsens vision er, at den skal være trækplaster for turister fra hele verden.»Jeg kalder det en lokal, regional, national og international kultur-multiby i byen,« siger han.Omdrejningspunktet for Cloud City bliver en gigantisk kunstinstallation af samme navn udført af den internationale kunstner Tomás Saraceno, der kommer fra Argentina.Kunstneren har tidligere udstillet et mindre værk af samme navn på toppen af Metropolitan Museum of Art i New York City.I fabriksbygningerne planlægger Martin Nielsen desuden et boutiquehotel, et oplevelsescenter med fokus på produktion af Summerbird-chokolade samt et destilleri.Der kommer seks restauranter og 1.000 kvm torvehal og street food-mekka med urban have på taget og 148 offentlige parkeringspladser i kælderen. Fabriksbygningerne kommer også til at rumme et fitnesscenter, og i den del, der kaldes kedelhallen, som ligger ud mod det store Saraceno-værk, laver man en kunsthal. Endelig er der planer om at flytte Aalborg Teater til Cloud City.Det kommer dog ikke til at ske til 2020, fortæller Martin Nielsen.Fra tømrer til udviklerFor udvikler Martin Nielsen er Cloud City hans første udviklingsprojekt.Han er uddannet tømrer, men en arbejdsskade i slutningen af 1980' erne gjorde, at han kastede sig over modebranchen.Nu har han kastet sin kærlighed på visionerne om Cloud City, og at det lige blev omdannelsen af Aalborg Spritfabrik er ikke tilfældigt.»Det er ikke bare en spritfabrik, for der er så meget historie og kulturarv i byggeriet, så man kommer ikke tættere på Aalborg-sjælen,« siger han og tilføjer, at han som tømrer har stor veneration for fredede bygninger, og at han derfor går højt op i at bevare følelsen af spritfabrik.»Man skal altid kunne afkode, at det har været en spritfabrik. Man skal kunne se, hvor kornet er kommet ind, og hvor spritten er blevet destilleret,« siger han.Men hvorfor tror Martin Nielsen, at hans store visioner om den internationalt anerkendte kulturby i Aalborg bliver til virkelighed? Mange udviklingsprojekter har som bekendt også store visioner, så store, at de sjældent møder virkeligheden.»Normalt bevarer man bare den gamle kulturarv og tror, at det er seværdigt i sig selv. Jeg har valgt at skabe en hybrid mellem den gamle kulturarv og en helt ny kulturarv i form af kunstinstallationen.Det er her, at jeg skaber grundlaget for besøg,« siger han.Men han har også tal, der underbygger påstanden, for analyser foretaget af rådgivningsvirksomheden Rambøll viser, at Martin Nielsens vision kommer til at generere 1,8 mio. besøgende om året, hvilket svarer til 750.000 unikke besøgende om året.Altså besøgende, som ellers ikke ville have besøgt Aalborg.»Derudover kommer Cloud City til at skabe over 200 arbejdspladser og endnu flere i regionen som følgevirkning,« siger Martin Nielsen.Et løft til markedetDet er ikke kun Martin Nielsen, der har store forventninger til projektet, også hos EDC Erhverv forventes Cloud City at tilføre resten af byen og regionen noget unikt, som vil smitte positivt af på ejendomsmarkedet.»Aalborg kan se frem til et nyt og særdeles spændende udviklingsområde, der smelter det centrale Aalborg sammen med Vestbyen. Jeg er overbevist om, at projektet også vil tilføre resten af byen og regionen noget nyt og unikt, og at dette vil sætte sig i priserne også,« siger regionsdirektør og partner Frank Jensen, EDC Erhverv Poul Erik Bech i Aalborg.Stigningerne skal ses i lyset af, at kvadratmeterpriserne på lejligheder i Aalborg i forvejen har været pænt stigende gennem de senere år.»Aalborg har haft et efterslæb på kvadratmeterpriserne for ejerlejligheder i forhold til byer som København og Aarhus. Men på baggrund af udviklingen i de seneste fem-seks år - med en markant befolkningstilvækst, høj beskæftigelse og udvikling af byen - ser vi en opadgående tendens i prisniveauet for både på ejerlejligheder opført før og efter 2006. I forlængelse af at byen udvikles, bl. a. med Cloud City, bliver det endnu mere attraktivt at bo i Aalborg. Derfor tror vi på, at den opadgående prisudvikling fortsætter,« siger Frank Jensen.Analyserne fra Rambøll viser også, at netop Vestbyen, som ligger i direkte forbindelse til Cloud City, kan se frem til årlige stigninger i ejendomsværdien i størrelsesordenen 2,45 pct. oven i den generelle stigning i Aalborg alene på grund af Cloud City. En samlet stigning svarende til ca. 80 mio.kr. om året i 10 år.»I forhold til lejeniveauet for boliger tror vi også på moderate stigninger og et afkast i det nuværende niveau.Samlet set er tiden derfor rigtig til at investere i Aalborg, da kvadratmeterpriserne stadig ligger under niveauet i de andre større byer,« siger Frank Jensen.finans@finans.dk Man skal kunne se, hvor kornet er kommet ind, og hvor spritten er blevet destilleret.Martin Nielsen, udvikler.Fakta: SPRITFABRIKKENI 1931 byggede De Danske Spritfabrikker et fabriksanlæg omkranset af Limfjorden, jernbanen og Strandvejen i det centrale Aalborg. Det var et led i en strategi om at samle produktionen i Aalborg, Roskilde, Slagelse og København.Arkitekt Alf. Cock-Clausen tegnede bygningerne. De er opført omkring en central gårdsplads. Gårdspladsen er delt af en tværgående produktionsbygning, hvor selve spritfremstillingen foregik. Omkring står bygninger med jernbetonskelet, røde murstensfyldninger og detaljer i gul tegl.Fabriksbygningerne står som ved opførelsen i 1931. Indvendigt er en stor del af det oprindelige produktionsapparat bevaret på sin oprindelige plads, og det vil Martin Nielsen bevare.Kilde: Kulturarv.dk.
BYUDVIKLING: Cloud City skal Aalborgs ombyggede spritfabrik hedde. Det bliver en lokal, regional, national og international kultur-multiby i byen, udtaler udvikleren bag.
Der er nogle steder, man har lyst til at spise, når man vågner op med tømmermænd. Og så er der steder, hvor man har lyst til at få tømmermænd, bare så man kan tage derhen og spise. Sådan et sted er det nyåbnede taqueria La Neta.Det stod helt klart, efter jeg havde bestilt det, La Neta kalder taco grande a la campechana (55 kr.) - en supersized version af en normal taco, hvor de fylder en hvedetortilla med en kombination af marineret, langtidsstegt svine-og oksekød, en kæmpe skefuld guacamole og frem for alt masser af smeltet ost som et afsluttende fiesta-fyrværkeri. Campachana er en slags mexicanernes tacosvar på biksemad, forstået på den måde, at man tømmer alt, man har i køleskabet, så længe det kommer fra noget, der har gået på fire ben. Slår du op i Urban Dictionary under ordet ' fråderen', vil der være et billede af denne smovsede, ostede umami-bombe.Fråderen er en betegnelse, der passer godt på La Neta, som for en måned siden åbnede på Nørrebrogade - lige der, hvor gadens shawarmabælte begynder.Svensk-mexicansk konceptLa Neta er et taqueria, et uformelt spisested, der serverer forskellige slags tacos.Det har La Neta hidtil gjort med succes i Stockholm, og nu har det danske bryggeri - og efterhånden også restaurantentreprenøren - Mikkeller bragt dem her til byen. Derfor kan man på La Neta parre sin taco med lokale øl, der smager af alt fra syrlige blåbær til lime og chili.Tacoerne bestiller man ved indgangen, og øllene i baren, hvor man kan få 10 forskellige slags Mikkeller-øl på fad.Indretningen rammer stilen instagrammable hipster med et mix af hvide klinker og pangfarver, skramlede vintage-borde i metal og kitchet mexicansk memorabilia, mens der spiller opturs mariachi-musik i højtalerne. Maden henter man kort efter bestilling, når ens udleverede brik lyser op.På den måde har La Neta formået at ramme en chillet taqueriastemning, hvor man har lyst til at slå sig ned til et hurtigt måltid og øl med sine venner.Gør man det, bør man bestille en af stedets quesadillas, en sammenfoldet, pandestegt tortilla, hvis fyld hovedsageligt er smeltet ost.Vi tog to vegetariske versioner for ligesom at skabe lidt balance efter vores kødfest. En med kartofler, løg og chili og en med champignoner, hvidløg og koriander.De var begge super tilfredsstillende og et overflødighedshorn af stivelse, fedtet ost og masser af smag af chili og hvidløg. Som at lægge sig under en dyne med netop skiftet sengetøj, en nyåbnet en cola og et afsnit af ' Game of Thrones'.De små tacos med tunge er bedstLa Neta slipper imidlertid bedre fra de versioner af deres tacos, der er mere mexikansk-amerikanske, end de tacos, hvor stilen er mere enkel og mexicansk.I forbindelse med åbningen skrev Mikkeller, at La Neta havde importeret en tortillamaskine fra Mexico for at ramme en smag, der rammer den, man kan finde i Mexico. Men i de små tortillas lavet på majs, var det ikke noget, man lagde mærke til. Der var næsten ingen majssmag, og tortillaen var mere en slags beholder til kødfyldet end en selvstændig smagsoplevelse. Det gør et taqueria som Hija de Sanchez i Torvehallerne langt bedre og mere smagsfyldt.Både La Netas taco pastor, svinekød tilberedt ligesom shawarma på et stort roterende spyd, og deres taco suadero, langtidsstegt oksekød, var samtidig lidt tørt og ikke særligt smagsfyldt. Her, hvor ingredienserne skulle tale for sig selv uden et lag ost, kunne man smage, at kvaliteten og tilberedelsen af ingredienserne stadig lod noget tilbage at ønske.Bedre gik det med dagens special, en taco med lengua - oksetunge. Stykkerne var møre og lækre helt uden at være tørre.Jeg ville ønske, at La Neta gjorde tungetacoen til en fast del af menuen og i det hele taget udforskede indvoldsdelen af taco-verdenen noget mere.Man bliver tørstig af at spise på La Neta, og vi drak blandt andet stedets udgave af en michelada, en såkaldt mikkellada, som er en blanding af blandt andet Mikkellers øl, tomatjuice, Worcester sauce og lime.På glassets kant afsluttes den med en ring af salt og chilipulveret Tajín, der indeholder dehydreret limejuice.En dejligt boblende, spicy, bitter og syrlig oplevelse - en smagspotpourri af øl, bloody mary og salsa. La Neta venter stadig på sin alkoholbevilling, men selv med en næsten alkoholfri øl fungerede drikken supergodt til vores kraftige tacos.Når alkoholbevillingen går igennem, vil man også kunne drikke tequila, mezcal, margheritas og husøllen La Sirenita (altså den Lille Havfrue) - en øl brygget med lime og chili særligt til det københavnske taqueria. Når det går igennem, kommer jeg med glæde tilbage og drikker og spiser videre. Mit mål er også at komme tilbage dagen efter og spise en kødfestscampechena med voldsomme tømmermænd.sandra.brovall@pol.dk Slår du op i Urban Dictionary under ordet ' fråderen', vil der være et billede af denne smovsede, ostede umamibombe.
Mikkellers nye taqueria laver super tilfredsstillende tacos, der er bedst, når man bestiller fråderversionen.
Hvad er det bedste venstrefløjen har tilført madkulturen? »Jeg ved ikke, om det er højrefløjen eller venstrefløjen, der er på spil, men jeg kan godt lide Papirøen og Torvehallerne i København. Sådan nogle steder med små madboder fra hele verden. Selv om det har et kapitalistisk udgangspunkt, så har det et mangfoldigt udtryk, som jeg er rigtig glad for.« Fra 1-10 hvor venstreorienteret er du? »Jeg gider ikke sætte tal på, men jeg har de samme indignationer og meninger, om hvad der er rigtigt og forkert, som jeg altid har haft. Men omgivelserne har ændret sig. Murens fald og kapitalens fremmarch i alle lag af samfundet har udvandet venstrefløjen.Men jeg holder stadigvæk med de små og dem, der taber.« Fra 1-10 hvor madglad er du? »Jeg er sgu glad for mad, men jeg overspiser ikke længere, så jeg ligger nok på en syv-otte stykker.« Hvad er din mest venstreorienterede madoplevelse? »Det var i Kirgisien på kulturrejse med Sovjetisk Venskabsforening.Vi havde sammensat en turne i hele Sovjetunionen, og som kulturformand havde jeg lagt programmet. Sylvester og Svalerne skulle spille, Trille var med, to musikere fra det kongelige kapel og en grønlandsk musiker. Jeg blev mødt som boss overalt.Blev inviteret til kransenedlæggelser og skulle møde den ene fornemme person efter den anden. I Kirgisien var jeg igen æresgæst. Og som æresgæst får man serveret deres lokale delikatesser, og her blev jeg altså budt på fåreøjne. De spiser både læberne, kinderne og øjnene på dyret, og øjnene var åbenbart det fineste. Heldigvis havde jeg læst et interview med Hans Scherfig, der fortalte, at det var god skik i Kirgisien at give æren og den fineste spise videre til den ældste i forsamlingen.Så takket være slap jeg for at spise fåreøjne.« Hvad finder man altid i dit køkken? »Ost, en god én.« Hvad er din livret? »Det må sgu nok være flæskesteg, som andre laver til mig. Jeg er ikke særlig god til at lave alt muligt spændende mad. Jeg kan kun en syv-otte retter, og den, jeg bedst kan lide, er en fiskeret i ovnen.« Hvad kunne du - af politiske årsager - aldrig finde på at spise? »Gåseleverpostej. Jeg har set en dokumentarfilm, om hvordan de mishandler og stopfordrer gæssene, indtil leveren sprænger. Det var grimt. Engang spiste jeg også meget medister, men efter at have set en film om pølseproduktion, som viste, hvor ulækre pølserne er uden stivelse, så holder jeg mig også fra dem. Filmen viste to pølser, én med og én uden stivelse, og da de skar dén over uden stivelse, væltede det ud med gråt, mudret vand.« Er der noget, du skammer dig over at elske at spise, fordi det ikke harmonerer med din politiske overbevisning? »Ikke noget, jeg skammer mig over politisk, men der er masser jeg skammer mig over at spise, fordi jeg er lidt godt i stand. Når jeg skal være rigtig, rigtig fræk, så får den lige med en ordentlig omgang spegepølse.Rugbrød, et lag fedt og så nogle skiver spegepølse.« Hvad gør du med rester? »Der er ikke noget tilbage, når jeg er færdig med at spise.« Hvor ofte spiser du kød? »Gerne ofte. Men for tiden spiser vi vel kød en gang eller to om ugen. Vi prøver at spise sundt og slankende, så den står tit på salat.« Har du en madpolitisk kæphest? »Min kæphest må næsten være at spise op. Det kommer fra barndommen af, for der var sgu ikke noget valg dengang.« Hvor bevidst er du om at bruge mad aktivt som en identitetsmarkør? »Jeg tager hensyn til min sundhed, men jeg er skideligeglad med mad som identitet. Fuck det.« Hvad er den mest højreorienterede spise, du kan komme i tanke om? »Det hele er efterhånden blevet allemandseje. Det, der før i tiden var kapitalistisk som østers og champagne, har arbejderklassen taget til sig. Kapitalisterne har ikke noget tilbage. Vi har taget deres østers, deres damer og deres fornemme rejser til udlandet.Nu mangler vi kun deres flyvemaskiner.«.lcra@information.dk Fakta: LivrettenFisk i ovnen Læg fisk, sej eller torsk, i en stor bradepande. Fyr noget fiskefond i. Lav derefter en slags mayonnaise med rødløg, peberrod, kapers og sennep.Smør cremen på fisken, drys lidt persille på og bag dem en halv times tid på 180 grader. Kog kartofler og brug snasket fra bradepanden som sovs.De røde spiserDe Røde Spiser - Danmarks eneste venstreorienterede madmagasin - politiserer hver uge alt det, vi putter i munden. Mad er gennemsyret af identitet og ideologi: Hvem er vi, hvor kommer vi fra, og hvem vil vi gerne være, når vi spiser? Et fornuftigt venstreorienteret menneske bør selvfølgelig spise venstreorienteret mad. Men hvad er det? Hvor ligger bælgfrugter på den politiske skala, og er hummeren egentligt rød eller blå?.Joachim Sperling: Sylvester skal have lov til at drømme»Leif Sylvester er formidabel både som kunstner og levemand. Derfor er det ok, at han ikke vil spise gåseleverpostej - han har jo fanget, at venstrefløjen fint har annekteret andre af højrefløjens luksusgodter.Champagnen køber man biodynamisk hos Petillion eller Rosforth &amp; Rosforth, og skaldyrene er en gammel arbejderspise i Frankrig, som jeg har gjort opmærksom på mange gange. Jeg ved ikke, om han går op i den slags, men det er også ligegyldigt, når det er ham.« »Jeg fornemmer, at Leif Sylvester accepterer vores samfundsmodel, selv om den bygger på markedsøkonomi.Han har jo oplevet lidt af hvert som rejsende, og må kunne se, at der skal meget til at matche en samfundsmodel, hvor de fleste har råd til lidt luksus.Men for min skyld behøver han ikke at skrifte, ligesom mange andre gamle venstreorienterede har gjort. Sådan nogle som Ralf Pittelkow og Lars Hedegaard er ulidelige, hvis man spørger mig. Leif Sylvester skal have lov til at have sine drømme, uanset hvor utopiske de måtte være.« Joachim Sperling er cand. polit., madøre og højreorienteret socialdemokrat. Hver uge vurderer han den røde livret.
Multikunsteren Leif Sylvesters fik serveret fåreøjne i Kirgisien. Heldigvis havde han lært et trick af forfatteren Hans Scherfig til at undgå at spise dem.
På onsdag fylder Elisabeth GjerluffNielsen 60 år. Det fejrer hun med en fest og et nyt album, der hedder »Rettidig ømhed«. Titlen spiller på A. P. Møllers ikoniske bemærkning om at udvise rettidig omhu, og det er der selvfølgelig en grund til.»Jeg ser min tid som meget fokuseret på den gode investering, som man kender fra de store selskaber, der arbejder på at skabe pengemæssige værdier, men jeg synes, at der er et behov for, at vi dyrker værdier som ømhed og omsorg, der ikke nødvendigvis betaler os direkte tilbage. Efter 60 år lærer man, hvad der betyder mest, og jeg har i hvert fald selv mere brug for omsorg og ømhed end flere møbler, dyrere rødvin og et større forbrug,« siger Elisabeth GjerluffNielsen.Det nye album er indspillet i Aarhus, hvor Elisabeth GjerluffNielsen boede i en kort periode for mange år siden. En dag, hvor hun blev tidligt færdig i studiet, slentrede hun rundt i byens gader og kiggede på, hvordan Aarhus har udviklet sig. En af de ting, der faldt hende i øjnene, var de mange små lækre forretninger og delikatessebutikker à la dem, som man finder i hobetal i Torvehallerne i København.»Jeg så mange unge mennesker i pænt tøj gå rundt med smagfulde bæreposer fra den type forretninger. For mig signalerer det, at en bestemt form for status i forhold til hverdags livet har vundet indpas. Nogle gange kan jeg næsten ikke holde et sted som Torvehallerne ud. Der er noget forskruet i, at det hele skal være så lækkert og dyrt, og at vi bruger så meget energi på den slags. Jeg sætter pris på skønhed og gode råvarer, men det er jo også bare mad,« siger Elisabeth GjerluffNielsen.Når hun retter blikket mod sin egen generation, er billedet det samme.»Når børnene flytter hjemmefra, får vi dyrere møbler og bruger penge på eksklusivt design.Jeg er selv æstetiker og elsker smukke ting og smukt tøj, men det er ikke en altafgørende værdi for mig, og hvis jeg prioriterer at bruge en masse energi på den slags, så skubber jeg nemt noget andet i baggrunden,« siger Elisabeth GjerluffNielsen.D et er otte år siden, at Elisabeth sidst sendte et album på gaden. Teksterne på »Rettidig ømhed« kredser om relationer, lyst, sensualitet og forholdet mellem mand og kvinde, og i dem lyder det blandt andet sådan her: nattens torden ruller læner mig mod dagens skulder mens du langsomt løber ud af mig og alle mine huller sommeren er gået med at lede efter noget i en seng af smukke breve ingen skrev og ingen har fået »Min plade handler ikke om én mand. Den samler op på forskellige erfaringer og er lavet over tid, fordi det tager tid at blive bare en lille smule klogere og udvikle sig. Jeg har lært noget af alle de forhold, som jeg har været i, og som næsten 60-årig synes jeg, at det er dejligt at kunne sige, at jeg ikke fortryder noget på det område. Jeg har haft meget forskellige forhold til meget forskellige mænd efter min skilsmisse for ti år siden, og det står jeg gerne ved. Jeg har det bedst, når jeg har et mandligt modspil, der kan inspirere og udfordre,« fortæller Elisabeth GjerluffNielsen.Hun skriver sange om kærlighed, fordi det er i den nære relation, at man møder sig selv og finder dét, som man har at give til både sin elskede og til resten af verden.»For mig ligger kærligheden i, at man kan vise hinanden ømhed, omsorg og ønske det bedste for hinanden i relationen. Men måske er måden, som vi forholder os til hinanden på i et forhold også ved at blive mere forbrugsagtig.Med fænomener som Tinder bruger vi eksempelvis i stigende grad hinanden til sex, oplevelser og at dæmpe følelsen af ensomhed,« siger Elisabeth GjerluffNielsen.Som barn af en tid med bare bryster, frisind og seksuel revolution, finder Elisabeth GjerluffNielsen det tankevækkende, når hun hører om unge piger, der ikke vil bade efter gymnastiktimerne eller være nøgne i svømmehallens omklædningsrum.»Dét tror jeg også hænger sammen med forbrugskulturen.Kroppen er en vare, som de unge skal bruge til noget, og hvis de ikke synes, at varen er perfekt, så føler de skam. Da jeg var ung, var der ikke det samme fokus på det ydre. Jeg var selv 20 år, da jeg brugte makeup for første gang, og det var i forbindelse med, at jeg skulle optræde. Moden var selvfølgelig også en anden, men der er noget galt, når en pige får nye bryster i studentergave af sin mor som en pige, mine døtre fortalte mig om. Så er det jo fordi, at pigen skal ud at sælge sig selv, og at varen - hende selv - ikke er god nok.« D a Elisabeth GjerluffNielsen blev skilt for ti år siden, mærkede hun selv et strejf af den skam, som forestillinger om omverdenens dom og forventninger til én kan udløse.»Jeg skulle til at leve et andet liv som kvinde og syntes på ingen måde, at livet var slut - heller ikke i forhold til sex og sanselighed.Men når man som jeg er vokset op i et hjem med gode protestantiske værdier, kan man godt mærke en flig af skam, når man har kærester i kortere perioder og ikke har planer om at flytte sammen med dem,« fortæller Elisabeth GjerluffNielsen.Et af de mennesker, der var med til at få skamfølelsen til at fordufte, var den 90-årige sexolog Maria Marcus, der iført lyserød neglelak og fra en kørestol sagde: »Op i røven med det«, når hun delte sin skyld eller tvivl med hende.»Jeg synes, at det er tankevækkende, at jeg skulle inspireres af en kvinde fra min mors generation.Jeg går ikke ind for, at det intime skal kastes åbnet op og ud i offentligheden konstant, men jeg går ind for, at vi dyrker de ting, der er sanselige og livgivende uden den skam, som jeg oplever tynger især de unge,« siger Elisabeth GjerluffNielsen.Skammen ser hun eksempelvis også, når hun hører historier om unge kvinder, hvis nøgenbilleder bliver misbrugt.»Nogle af dem går fuldstændig ned over det, og ingen skal vises frem mod sin vilje, men er nøgne bryster i virkeligheden så stor en skam? Det er det jo nok, fordi billederne viser kvinden som et sex-og lystvæsen, og at det stadig er tabubelagt,« siger Elisabeth GjerluffNielsen, som mener, at det viser, hvor lang tid det i virkeligheden tager at skabe forandringer.»Da jeg var ung, troede vi, at det var nemt at skabe ændringer som ligestilling mellem kønnene. Men mænd og kvinder er for eksempel ikke blevet ligestillet seksuelt, og det skal vi heller ikke være, men kvinder skal have lov at vise vores seksualitet og lyst og stå ved vores drifter uden at føle skam,« siger Elisabeth GjerluffNielsen.H un anser ikke sig selv for at være feminist, i hvert fald ikke en klassisk en af den slags, der var på banen, da hun selv var helt ung i midten af 1970erne, »Dengang var idealmanden en mand, som man kunne tale med, lære at strikke og forme i sit eget billede. Men sådan en mand bliver meget hurtigt uinteressant, for hvis man får en mand, der ligner en selv, så forsvinder hele det sanselige spil. Mange - også dem, der er yngre end mig - har oplevet, at når de får børn, så begynder kvinderne at forlange, at mændene bliver ligesom dem selv, og så forsvinder seksualiteten. Og ja, det gør den, fordi det er usexet at være ens, og fordi det er usexet, at kvinden opfører sig som mandens mor i stedet for som hans kvinde,« siger Elisabeth GjerluffNielsen, som glæder sig over at se, at mange unge fædre synes at have fundet deres egen naturlige måde at være far på i stedet for at gå rundt med en falsk graviditetsmave i ligestillingens navn, som det var tilfældet, da hun selv gik til fødselsforberedelse.»Målet med livet er ikke at blive lykkelig.Det er finde sig tilrette i de roller, som man indtager, og at lære sig selv at kende med alle de fejl og mangler, som man nu har. Det bliver man aldrig færdig med. Jeg har lige fået mit første barnebarn, så jeg har også en ny rolle, som jeg skal lære mig selv at kende i,« siger Elisabeth GjerluffNielsen, som har det dejligt med at fylde 60 år: »Det er en positiv ting. Der er kun to dårlige ting, og det er, at der er kortere tid tilbage, og at det er hårdere at gå i meget høje hæle!«.bra@berlingske.dk »Målet med livet er ikke at blive lykkelig. Det er finde sig tilrette i de roller, som man indtager, og at lære sig selv at kende med alle de fejl og mangler, som man nu har.«.Fakta: Blå bog ElisabethFødt i 1957 i Skjern.Autodidakt sanger, musiker, komponist og sangskriver.Har taget en intern TV-uddannelse på DR i 1978-1980.Frontfigur i bandet Voxpop i den første halvdel af 1980erne.Sendte det første album i eget navn på gaden i 1985.Har efterfølgende udgivet en række album til både voksne og børn med hits som »En sømand som dig«, »Sotto Voce«, »Hun danser en morgen« og »Røde gummistøvler«. Står som sangskriver bag hits som blandt andet Søs Fengers »Jeg holder øje med dig« og »Kun et kys herfra« og Ray Dee Ohs »Mandagsstævnemøde« og »Jeg vil la lyset brænde«. Har lavet børnebøger, børneteater, børne-TV og filmmusik til bl. a. »Sidste time«, »En som Hodder« og »Karlas kabale«. Mor til to voksne døtre, hvor den ældste i ganske ung alder blev kendt på TV-skærmen som Beastie Baby og senere som Rosa fra Rouladegade.Aktuel med albummet »Rettidig ømhed«.
Efter 60 år lærer man, hvad der betyder mest. Sådan lyder det det fra Elisabeth GjerluffNielsen, som fylder rundt og fejrer det med et nyt album. For hun har noget at sige om vores tid og værdier.
1 KL. 8.30 OP AD ØSTKYSTEN PÅ CYKEL Hvad: The East Coast Park Hvor: East Coast Park Service Rd, SingaporeSelv om Singapore er både grøn og ren, er den også travl og kaotisk.Men man skal ikke langt væk fra højhusene, før der er ro på igen. The East Coast Park er en 185 hektar stor park, der strækker sig over 15 km på Singapores sydøstkyst. Det er bl. a.her, lokale og turister tager hen, når de skal slappe af, spise eller fiske. En af de populære aktiviteter her er at leje en cykel og trille op og ned ad de brede cykelstier, mens man har skov på den ene side og Singaporestrædets blågrønne vand på den anden side. Efter et par kilometer dukker byens længste fiskermole op - hele 250 meter strækker Bedok Jetty sig ud i havet.2 KL. 11 SPIS MED SINGAPOREANERE OG TURISTER PÅ HAWKERCENTRE Hvad: Tiong Bahru Hawker Center Hvor: 30 Seng Poh Road, SingaporeEt hawkercenter er et klassisk asiatisk madmarked, hvor boderne er linet op ved siden af hinanden, og hvor kunderne står i kø for at få en af de traditionelle retter. Prisen for en tallerken med kylling og nudler ligger på omkring 20 kr., og når man har fået den udleveret, sætter man sig blandt alle de andre på en af de mange bænke-bord-konstellationer, der findes her. Det minder på én gang både om en folkeskoles kaotiske kantine og om noget a la Torvehallerne i København. Her larmer, her er varmt, og man leder efter Fødevarestyrelsens elitesmiley, som man af gode grunde ikke finder her.3 KL. 12 TAG ET SMUT TIL KINA I SINGAPORE Hvad: Chinatown Hvor: 28 Pagoda Street, SingaporeDet tager ikke lang tid, og umiddelbart virker kulturforskellene heller ikke så store, men hopper man på Singapores metro og står af ved Chinatown Station, går man direkte ud i noget, der minder om det store land nogle tusind kilometer nordpå.Husene er lavere, og Singapores skyskrabere tårner sig op rundt om denne del af byen. På de små gader i Chinatown og under halvtagene og markiserne findes der madboder og små butikker. For enden af gaderne troner Singapores ældste hindutempel.Sri Mariamman stod færdig for 190 år siden, og i dag kan man besøge det hver formiddag og aften.4 KL. 14 FORTSÆT DEN MULTIKULTURELLE STIL Hvad: Det muslimske kvarter Hvor: Baghdad Street, Sultan Street, Arab Street, Haji LaneSingapore er en hel masse kulturer, der igennem århundreder er blandet godt og grundigt sammen. Derfor finder man også lidt af det hele i storbyen. Lidt nord for Chinatown kan man eksempelvis besøge det muslimske kvarter, hvor gadenavnene er Baghdad Street, Sultan Street og Arab Street. Området er kendt for at være trendy, ungt og multikulturelt, og især gaden Haji Lane har en god portion butikker, man kan lede efter mærketøj i. I området ligger også Sultan-moskéen, hvis enorme guldkuppel er synlig mange gader væk. Moskéen har åbent for besøgende i løbet af formiddagen og eftermiddagen.5 KL. 15 FÅ LUFT UDE PÅ FERIEØEN Hvad: Sentosa' The State of Fun' står der, når man kører ind på Sentosa. Den lille ø ud for Singapores sydspids er et populært sted, når man skal på udflugt, weekendtur eller slappe af. Og hvis man inde blandt skyskraberne har savnet et daseagtigt område, er Sentosa et godt bud. Her er der strande, vandland, Segway-ture, golf og alt muligt andet. Når man er på Sentosa, er man sådan rigtig på ferie. Bliver man sulten, kan man eksempelvis tage på Osia, der er en moderne australsk restaurant, som ligger inde i det overdækkede resortområde.Sidste år blev restauranten hædret med sin første Michelin-stjerne.6 KL. 20 I TOPPEN AF ET SUPERTRÆ Hvad: Gardens by the Bay Hvor: 18 Marina Gardens Dr, SingaporeI Singapores knap fire år gamle naturpark ' Gardens by the Bay' er det meste stort og højt. F. eks. ambitionerne, som er, at man vil øge beboernes livskvalitet ved at gøre det meste af byen grøn. Men her er også verdens største drivhuse, som bevokser alverdens planter. Og så er der de 25-50 meter høje supertræer, som står i naturparken. Egentlig er det ikke træer, men konstruktionerne ligner kæmpestore træer, og når det bliver mørkt, foregår der et lysshow i dem. Turisterne sætter eller lægger sig ned for at nyde det, og når man er færdig med det, kan man tage op i et af supertræerne, hvor der findes en bar.7 KL. 22 DRINKS OG DANS PÅ 33. ETAGE Hvad: 1-Altitude Hvor: 1 Raffles Place, SingaporeSingapore er en høj by. Men ikke så høj som andre af verdens storbyer, og det skyldes den nærliggende luft-havn. Den betyder, at skyskraberne i byens centrum ikke må overstige 280 meter. I den højde kan man på skybaren 1-Altitude se ud over det meste af Singapore. Nede på gaden bliver man vist ind i en elevator, som fører en 282 meter op, hvor man bl. a.kan drikke byens signaturdrink, Singapore Sling, mens man sidder i sofaerne på højhusets tag i den lune aften. Der er ingen risiko for, at man kommer til at fryse, og falder man lidt hen, skal man bare kigge ned eller ud på de mange lysende skyskrabere, man pludselig er kommet i øjenhøjde med.rejser@bt.dk 
SINGAPORE Singapore er en blanding af gammelt og nyt. Fem mio. mennesker er presset sammen i østaten, der ofte blot er en mellemlanding, inden man skal videre ud i verden. Men hvis man alligevel skal vente et døgn i Singapore, er her syv bud på, hvad man kan lave.
DET lyder måske mærkeligt. Men efter en uges tid i Danmark, melder agorafobien sig, og jeg ser frem til igen at blive mast i Paris' bakteriefyldte metro eller puffet af travle parisere på et tætpakket fortov.For selv om København absolut har gennemgået en større forvandling i løbet af de 15 år, jeg har arbejdet i Paris, og der skyder nye spisesteder, cafeer, butikker og restauranter op hele tiden, er mange kvarterer nærmest klinisk lutret for liv. Istedgade, Jægersborggade, Nordre Frihavnsgade og Værnedamsvej er nogle af de få enklaver af myldrende liv i en ellers døsig storby, der nærmest går i dvale omkring klokken 18, og hvor det eneste, man møder på Kongens Nytorv efter midnat er vægtere, bevidstløse nordmænd eller pivstive polterabender.Det er ikke en følelse, jeg har. Det bærer Paris' flatterende og fortærskede epitet »byernes by« jo vidne om.Men hvad er det, der gør, at Paris fungerer? Hvordan kan det være, at man stort set overalt i den franske hovedstad finder masser af hyggelige nabolag, der emmer af liv til langt ud på natten? Og som fik forfatteren Heinrich Heine til at ymte, at »når gud keder sig, ser han ned på de parisiske boulevarder«? Først og fremmest tranghed. Paris er med sine 105 kvadratkilometer kun omkring 17 kvadratkilometer større end København, og jeg krydser tit byen til fods, da nogen har nolet min Vespa. Til gengæld er der klemt 2,5 millioner indbyggere inden for bymurene, hvilket giver samme befolkningstæthed som Mumbai, mens København med sin halve million indbyggere knap på varme solskinsdage kan fylde byrummet op andre steder end på Strøget.Bygningerne i de almindelige boligkvarterer har i snit to-tre etager mere end i København, ligesom gennemsnitsstørrelsen på en lejlighed er på sølle 43 kvadratmeter - milevidt fra det anbefalede minimum for nybyggeri i København på 97 kvadratmeter. I Paris ser jeg dagligt annoncer hos ejendomsmæglerne for »lejligheder« - jo, jo skam - på 3,5-4 kvadratmeter (Europarådets anbefalinger for indsatte i fængsler er 7 kvadratmeter) til flere hundredtusinde kroner. Og ofte uden bad og med deletoilet på gangen.Men det er naturligvis ikke hele forklaringen på, hvorfor der er så ekstremt blomstrende et lokalt handelsliv. Hvorfor der er 95 dagligvaremarkeder under åben himmel (mens man i København jubler over Torvehallerne - som det eneste), og selv unge parisere har ofte en caddie (pensionistrulletaske) stående til indkøb.I alt er der i Paris 61.000 restauranter, cafeer og butikker - heraf over 300 slagtere og knap 200 ostehandeler.Fuldstændig vilde tal.Men hvad skyldes denne sprudlende galliske restaurations-og detailhandelssucces? Ikke mindst en målrettet indsats fra bystyret. Lad mig give et eksempel.Hver morgen lusker jeg ned til min stamcafé, sluger et par espressoer og blader gennem morgenens udgave af Le Parisien.Imens sludrer jeg med stamkunderne eller tjeneren Didier om forsidehistorien, vejret eller fodbold, der dog ikke interesserer nogen af os synderligt, men Didier er tvunget til at følge med i på grund af sin teenagesøns faible for PSG. Caféklientellet er med sin brogede etniske og socioøkonomiske sammensætning det absolut bedste barometer for, hvad der optager almindelige mennesker og et vigtigt arbejdsredskab for en korrespondent.Herefter går turen til aviskiosken, der udgør det journalistiske supplement til cafébarometeret.Men for nylig skete der noget. Ved bardisken lyttede stamkunderne med rynkede bryn til Hubert fra bladkiosken i bygningen overfor, der fortalte, at han måtte lukke gesjæften. Stemningen var forståeligt nok ikke god, for kiosken var samlingspunkt for kvarterets avislæsere.Objektivt set var tabet nok til at overse, for der ligger tre andre kiosker i en radius af 500 meter fra den lukkede. Men alligevel. Den føjede en dimension til gadelivet, som den nye tøjkæde næppe ville kunne hamle op med.Blot en måned efter lukningen skete der imidlertid noget. Folk i refleksveste gik løs på asfalten med hakke og trykhammer, og efter 14 dage stod en flunkende ny grøn aviskiosk klar. Midt på fortovet.Bystyret havde fået nys om lukningen og var sporenstregs skredet til handling.Med hele 340 aviskiosker i den franske hovedstad kunne man diskutere, om behovet var så akut, men det mente bystyret og havde derfor iværksat en nødplan for at sikre livet i denne del af kvarteret.En så dramatisk demarche er utænkelig for en dansker, og heri består hele forskellen på Paris og København. For mens københavnske byplanlæggere ligger vågne om natten ved tanken om, at både detailbutikker og føde -v arehandel sygner hen og overgiver sig aldeles til internettet, er det ikke noget, deres parisiske kolleger mister søvn over.Det parisiske bystyre har nemlig siden 1983 haft et organ, der værner forretningslivet i byen og skal sikre, at Paris vil boble af gadeliv og småhandlende på trods af truslen fra internet og webshops. Organisationen hedder Semaest, og dens metode er enkel. Den opkøber erhvervslejemål, som lejes ud langt under markedsprisen til butikker, man mener, vil bringe liv til kvarteret eller bidrage til at bevare deres særpræg. Et eksempel er Latinerkvarterets talrige boglader, som prioriteres højt, da det er en del af den franske metropols litterære og intellektuelle arv. For som den mangeårige bykonge Bertrand Delanoë sagde for nogle år siden: »Paris er ikke Paris uden den lokale boghandel nede på hjørnet.« Strategien er lykkedes. I dag er der omkring 375 boghandeler i Paris - på et tidspunkt, hvor de i de fleste andre vestlige storbyer lukker og slukker, udkonkurreret af den skatteunddragende internetbaserede jætte Amazon.Ideen om at sikre de småhandlendes plads som livsnerven i byplanlægningen er ikke ny.Allerede i 1961 slog den amerikanske forfatter Jane Jacobs fast i sit skelsættende værk The Death of and Life of Great American Cities, at der var fire grundbetingelser for et blomstrende liv i en storby. At sikre at byens forskellige kvarterer har mere end én funktion (industri, handel, fritid og for lystelser). At blokkene skal være korte, så man hurtigt kan gå om hjørnet, hvilket er befordrende for mindre forretninger.At sørge for variation i bygningernes alder, så der ikke er samme forventninger til deres økonomiske indtjening, hvilket vil afspejle sig i typen af beboere. Og sidst: en vis befolkningstæthed. Som i Paris.

Abrikoser, klementiner, danske kartofler, nødder og oliven.Der findes næppe det stykke frugt eller grønt på hylderne i danske supermarkeder og grønthandlere, som man ikke kan finde hos det gamle Grønttorvet, som i 2015 skiftede den gamle grund i Valby ud med et gigantisk, nyopført anlæg i Taastrup på 67.000 kvadratmeter.Men et navneskift fra Grønttorvet til Copenhagen Markets, nye lokaler og et frasalg af den gamle grund i Valby for omkring 600 millioner kroner er ikke det eneste, der er sket for det historiske andelsmarked, siden direktør Jens Faarup kom til roret i 2012.Dengang var markedet nemlig sat under administration, og behovet for kapital var akut.Men kapitalfonden NREP Logicenters stod klar med en redningsplan.Den tilbød at indgå en bindende købsaftale på ca. en halv milliard kroner til anlægget i Taastrup. Og når anlægget stod færdigt, og driften kørte på skinner, skulle de mange medejere i det nu 63 år gamle andelsprojekt købes ud og i stedet leje sig ind i de nye bygninger.Nu har fonden pr. 1. januar officielt fået overrakt nøglerne og overtaget driften af et »velfungerende anlæg«, der månedligt håndterer omkring 50.000 vare-og lastbiler.»Vi har trænet deres folk, og vi har sørget for, at de børnesygdomme, der var omkring porte og regler i de nye lokaler, er ryddet af vejen. Så det er en velsmurt maskine, de overtager nu,« siger Grønttorvet Københavns direktør, Jens Faarup, som stopper engang i midten af 2018, når de sidste stadeholdere har solgt deres andele.NREP Logicenters ejer i forvejen mere end 60 logistikejendomme i Norden, og med et kundeorienteret fokus og lang erfaring med ejendomsdrift, mener kapitalfonden at kunne styrke forretningen.»Vores fokus er på de lejere, som er derude, og her kan vi bidrage med aktivt ejerskab, erfaringer fra andre ejendomme, en simplere ejerstruktur og mere kapital til udvidelser, hvis det bliver nødvendigt,« siger Mikael Sahlin Olesen, som er ansvarlig for Copenhagen Markets hos NREP Logicenters. Han tilføjer: »Samtidig ser vi også mulighed for på sigt at udvide kundebasen med andre fødevarevirksomheder som eksempelvis kød, så det ikke kun er frugt, grønt, blomster og catering.«.Vemodigt og nødvendigtDet gamle Grønttorvet i København var præget af skadedyr og dårligt ry for lyssky aktiviteter, og en massiv gæld på 300 mio. kroner hang over hovedet på markedet, da Jens Faarup trådte til som direktør.I dag går det godt for forretningen i det nye anlæg i Taastrup, og stemningen er god den morgen i december, hvor Berlingske Business er på rundtur i de gigantiske moderne industrihaller, som gør Copenhagen Markets til det største af sin slags i Nordeuropa.Frugt, grønt og blomster står i store stabler, og selv om klokken kun er ni, er stadeholderne allerede ved at pakke sammen. De skal nemlig være klar til at åbne op igen klokken tre om natten.Stadeholderne joker med den 57-årige Jens Faarup, som får et »ungdommens nu til dags« med på vejen, da han forsøger at kloge sig på en hvid rødbede.De mange andelshavere har da også noget ekstra at glæde sig over, for med salget af den gamle grund i Valby lyder overskuddet på cirka to hundrede millioner. Pengene vil de få udbetalt senere på året, når der er kommet styr på de sidste løse ender. Og der er allerede udbetalt omkring 100 millioner til de andelshavere, der helst ville købes ud med det samme.Men trods den vellykkede redningsaktion er ikke alle stadeholdere tilfredse med, at resterne af det gamle Grønttorv nu kommer på en kapitalfonds hænder: »Selv om de fleste er glade for at få deres penge, er der også mange, som er kede af, at Grønttorvet København ikke kunne fortsætte med at eje det nye torv. Men med det kapitalgrundlag, vi havde, var det simpelthen ikke en mulighed. Og når man ikke kan få det, man vil have, må man tage det, man kan få,« siger Jens Faarup.Ifølge detailhandelseksperten Bruno Christensen er det er et naturligt og nødvendigt skridt, at det gamle andelsprojekt bliver overtaget af en enkelt aktør, som kan sætte en fælles kurs for markedet: »Andelskonstruktionen har gjort det umuligt at få alle med om samme strategi, og de har ganske enkelt ikke haft kapital til den udvikling, der er nødvendig for at fastholde en stærk position som et levende og dynamisk grøntmarked,« siger Bruno Christensen og fortsætter: »Den mulighed opstår nu, hvor der kommer én ejer, hvis eneste formål er at øge værdien ved at gøre brandet til mere og andet end et gammeldags grønttorv.«.skva@berlingske.dk Fakta: GRØNTTORVETS HISTORIE Fra Israels Plads til Valby - og nu TaastrupKøbenhavns Grønttorv blev skabt af 800 visionære gartnere, som i 1954 stiftede Andelsforeningen Københavns Engros Grønttorv og flyttede fra Israels Plads ved Nørreport (i dag huser dette område Torvehallerne) til Valby. Københavns Grønttorv i Valby blev officielt indviet fire år senere. Efter knap 50 år er der brug for mere plads, bedre logistik og moderne faciliteter. I 2006 beslutter bestyrelsen derfor at sælge den 16 hektar store grund i Valby og opføre et »Nyt Grønttorv«. Samme år bliver det besluttet, at det nye hjem skal ligge i Høje Taastrup side om side med Transportcentret. I 2007 bliver der indgået en »pakkeaftale« med et konsortium af Hoffmann Ejendomme og kapitalfonden The Carlyle Group. De nye ejere siger ja til både et salg af Grønttorvet i Valby og projekteringen af »Det Ny Grønttorv« i Høje Taastrup. Da Grønttorvet året efter fylder 50 år, bliver det nye navn Copenhagen Markets offentliggjort.
Nordens største marked for frugt, grønt og blomster, Copenhagen Markets i Taastrup, bliver efter flere end 50 år som andelsprojekt nu overtaget af en kapitalfond - og andelshaverne bliver købt ud for et trecifret millionbeløb.
Ideal Kalamata OlivesKøbt i: Mad &amp; Vin, Magasin Ligger i: vinaigre, olivenolie, vand og havsalt Saltindhold: 3,4 g pr. 100 g Vægt/ drænet vægt: 440 g/ 250 g Pris: 36,50 kr.Kilopris, drænet vægt: 146 kr.Nanna Simonsen: »De er for sure, og de lugter af ensilage. Det er en meget jævn kalamata-oliven, som man ofte får dem fra en stor dåse. Jeg synes ikke, de er noget særligt.Faktisk er jeg ikke ret vild med dem, men jeg har nok fået serveret og spist mange af dem i mit liv. De er lidt bløde, nogle af dem også alt for bløde, nærmest mudrede.« Søren Frank: »Jeg er enig. De er bløde, også lidt for bløde, og jeg synes ikke, de er sjove at spise. De lugter ad helvede til og smager voldsomt af ost. Jeg ved ikke, om de har ligget og gæret for meget, eller er blevet overmodne, så de er blevet småharske.«.Irmas Økologiske Kalamata OlivenKøbt i: Irma Ligger i: Økologisk ekstra jomfruolivenolie Saltindhold: 4 g pr. 100 g Vægt/ drænet vægt: 180 g/ 120 g Pris: 29,50 kr.Kilopris, drænet vægt: 245,83 kr.Nanna Simonsen: »De har en smuk sort farve, er ret syrlige, men har ikke det gærede, som de forrige havde. De her har en bitterhed, jeg meget godt kan lide. Man kan aldrig rigtigt vide med kalamata-oliven, synes jeg.De stritter lidt i smagen, og det undrer mig, at danskerne elsker dem. Generelt er de ikke specielt velsmagende og er nok bedst i en salat fremfor blot at blive spist som snackoliven. Men jeg synes, de her er bedre end de øvrige i udvalget.Jeg vil gerne give dem fire stjerner.« Søren Frank: »De lugter meget bedre end de første, vi smagte, og de ser delikate ud. De er ret gode, friske i smagen og har ikke det overmodne, harske og gærede som de forrige. De er spændstige i konsistensen og meget frugtige, formentlig fordi de også ligger i en heftig frugtig olivenolie. Det er udvalgets bedste, men de er en tand for syrlige, synes jeg. De får fire stjerner med en lille pil op fra mig.«.Økologiske oliven fra Stigs OlivenKøbt hos: Stigs Oliven, Torvehallerne I boden ligger de i kar med olivenolie.Drænet vægt pr. bæger: 160-180 g Pris: Et bæger 38 kr.(2 bægre 70 kr., 3 bægre 100 kr. osv.) Kilopris ved et bæger: 211 kr. - 237,5 kr.Nanna Simonsen: »De her har også ligget i noget olie, men jeg ved ikke  det er, som om de har nået at blive lidt harske, men de er ikke gærede, og de har ligesom de forrige en lille bitterhed, jeg godt kan lide. Skindet er en smule mere læderagtigt end ved de andre.« Søren Frank: »Jeg synes, de her er meget bitre.De har ikke så meget frugtighed som de forrige, men de lå jo også i en meget frugtig olivenolie. De er lidt til den bløde side, og det er rigtigt, at de er en lille bitte anelse harske, men de har slet ikke det gærede og ubehagelige som de første, vi smagte, havde.«.Svansø Kalamata OlivenKøbt i: Meny Ligger i: Rapsolie Saltindhold: 5,5 g pr. 100 g Vægt/ drænet vægt: 180 g/ 115 g Pris: 15 kr.Kilopris, drænet vægt: 130,43 kr.Bedst til prisen Nanna Simonsen: »De ser skønne ud. De har en brunlig farve, der tiltaler mig, men jeg synes, de smager lidt hengemt.Derudover kan jeg egentlig ikke smage meget andet, end at de er meget salte. De er ikke helt så store som de andre. Det er selvfølgelig lidt besværligt, hvis man skal bruge olivenkødet til en madret, men personligt kan jeg godt lide, at oliven ikke er så kæmpestore, når man skal spise dem som snacks.« Søren Frank: »Jeg vil ikke give dig ret i, at de ikke smager af ret meget. Men ja, de er meget salte og er en lille smule hårde i smagen, formentlig netop på grund af saltet. I det her udvalg har jeg dem dog i den bedre halvdel. Jeg synes, de har et godt bid, og som du siger, de er pæne at se på. De er også blandt de mere intakte i udvalget. Den enkelte oliven er ikke så blævret.«.Princip! Græske Oliven KalamataKøbt i: Føtex Ligger i: Solsikkeolie, vineddike og oregano Saltindhold: 3 g pr. 100 g Nettovægt: 250 g Pris: 20 kr.Kilopris, vægt: 80 kr.Nanna Simonsen.»De smager meget surt af eddike.De er for bløde, grænsende til det lidt smattede - mon de er fermenteret/ gæret for meget med eddike, så konsistensen er blevet nedbrudt? Så smager de selvfølgelig også af oregano, men deres egensmag - altså selve olivensmagen - er ikke lige mig.« Søren Frank: »De smager meget af tørret oregano og af den eddikelage, de ligger i. Så det er nogle meget marinerede oliven, men de kan jo ikke gøre for, at der er oregano i lagen. Jeg ville ikke bruge dem til en græsk salat, men som snack synes jeg ikke, de er helt forfærdelige.Fakta: Fakta om kalamata-olivenDen ovale brun-violette eller violet-sorte kalamata-oliven har navn efter byen Kalamata på den græske halvø Peloponnes. Den dyrkes især i regionen Messenien, hvor Kalamata er hovedbyen, og i naboregionen Lakonien.SÅDAN GJORDE VI:Testen var en blindsmagning af Kalamata-oliven fra fem forskellige forhandlere.Friske oliven er meget bitre, og man fjerner bitterheden ved at fermentere dem i saltlage, ofte tilsat eddike, i mange måneder. Oliven har derfor en salt og syrlig smag, der forstærkes, når de også opbevares og sælges i saltlage med vineddike. Til dommernes smag må oliven dog ikke være så salte, at andre smagsnuancer bliver overdøvet. De må helst heller ikke være tilsat for mange krydderier. Til testen fandt vi derfor fem slags - alle med sten - der fortrinsvis ligger i olie, og det lykkedes næsten at finde fem varianter, der ikke var tilsat krydderier. Foruden smagen indgik også udseende og konsistens i dommernes vurderinger.Efter at have smagt på de fem varianter blev dommerne enige om en fordeling af 1 til 6 stjerner, hvor 6 er det bedste.Efter vurderingen fik dommerne oplyst producenter og priser og kårede den bedste til prisen.
Kalamata-oliven. De store, kødfulde og kraftigt smagende kalamata-oliven er populære i Danmark. Som snack og ikke mindst som uundværlig ingrediens i salater. Tænk bare på den klassiske græske salat med feta, agurk og tomat. Berlingskes smagsdommere har testet kalamata-oliven og fundet en vinder.
Rød og hvid er den - som Dannebrog - jordbærkagen. Og vi elsker den. Undersøgelser har vist, hvordan danskere ofte reagerer positivt på røde og hvide varer, blandt andet fordi de minder dem om flaget.»Ligesom rødgrød med fløde. Den røde og hvide farve gør noget særligt ved os. Den giver minder om barndommen - og vækker måske fædrelandsfølelser«, siger historiker Caroline Nyvang, der er ansat ved Det Kongelige Bibliotek, og som har forsket i danskernes forhold til mad.»Og så forbinder man også friske bær med noget særlig dansk, sommerligt og dejligt. Måske er det derfor, danskerne er så vilde med jordbærkagen«, siger hun.Hvis man spørger danskerne, hvilken kage de bedst kan lide, peger de fleste da også på jordbærkagen.Det viser blandt andet en test, Metroxpress stod bag i 2016, hvor lidt mere end hver femte (21 procent) valgte jordbærkagen som yndlingskage.Miki Cheng, finalist i DR's bagekonkurrence ' Den store bagedyst', sagde i den forbindelse: »Den danske sommer er lig med jordbær.Vi har nærmest fået jordbær ind med modermælken, og der er noget nostalgisk over smagen«.Skuffende smagDesværre er det ikke altid, smagen lever op til forhåbningerne. Det viser Politikens test af 5 jordbærkager, som kan fås i ' håndkøb' i nogle af hovedstadens konditorier - fra Holms Bageri til Lagkagehuset.De scorede alle sammen lavt på smagsbarometret hos de to dommere, konditor Mika Wulff og konditor Frédéric Terrible.»En jordbærkage skal bestå af en god mørdejsbund lavet på smør. Oven på den ligger en mazarinmasse, som skal indeholde god marcipan. Oven på bunden et tyndt lag chokolade. Herpå cremen, som skal være en kogt kagecreme med vanilje, der er vendt med flødeskum, og til sidst lægges bærrene på, som ofte pyntes med gelé«, siger Mika Wulff, der er udlært på Le Gordon Bleu i Paris »Geleen lægges normalt over jordbærrene for at holde på fugtigheden og forlænge jordbærrenes friskhed, da de ofte er skåret ud. Det ville være optimalt at lave sin gelé baseret på jordbærsaft. Hvis den bare er helt neutral i smagen, er den ligegyldig«, indskyder Frédéric Terrible.For bærrenes vedkommende er dommerne enige om, at det er helt håbløst med jordbærkage uden for jordbærsæsonen.Men selv om sommeren kan det sagtens være, at bagerierne bruger de importerede vandede jordbær fra Spanien, selv om der er danske bær at få.Nogle af byens bagere har taget højde for dette og fører kun jordbærkager i den danske bærsæson, som man regner med begynder først i juni.Spild af kalorierHeller ikke kagecremen i de testede kager falder i dommernes smag.»De fleste smager bare af flødeskum og ikke meget af æggeblomme eller vanilje«, siger Mika Wulff, der tilføjer, at der generelt er meget flødeskum i de danske kager.Frédéric Terrible giver hende ret: »Der findes tørkager og flødekager i Danmark. Og jeg er med på, at de hedder flødekager, men det betyder ikke, at de kun skal være lavet af flødeskum uden smag og kærlighed«, siger han.Dommerne er enige om, at kvaliteten simpelthen er blevet sparet væk.»De kager, vi har testet, er stort set håbløse alle sammen. Min mor på 80 kunne lave en bedre jordbærkage«, siger Frédéric Terrible.Faktisk er der kun en af kagerne - vinderkagen fra Brioche Dorée - som de ville have lyst til at spise. Og den er lavet i fransk tradition, ikke dansk.Om den populære variant fra Lagkagehuset siger Mika Wulff: »Hvorfor lave den? Og hvorfor købe den? Det er spild af både kalorier og penge«. Frédéric Terrible er enig og tilføjer »Problemet er, at ingen vil betale for, hvad en god kage koster«, siger han.SKT. PEDERS BAGERIForhandler: Skt. Peders Bageri, Sankt Peders Stræde 29, Kbh K Pris: 25 kr.Mika Wulff: Den er sjusket, men lige lidt bedre end den allerdårligste.Cremen har lidt bedre konsistens, og de har puttet lidt vanilje i. Men bunden er sparet væk, der er ingenting at tygge på.Frédérik Terrible: Hvorfor skal den serveres i sådan en grim bakke; det ville tage to sekunder at tage den væk. Den virker klistret. Bunden er elendig - uden mandelsmag - og for sød.Cremen er lidt bedre, men geleen er kedelig. Bærrene smager af ingenting. En totalt misforstået kage.LAURAS BAKERYForhandler: Lauras Bakery i Torvehallerne Pris: 40 kr.Mika Wulff: Den er vildt grim og er sjusket lavet. Bunden er kedelig. Mørdejen smager ikke af smør, og mazarinen smager ikke af mandler. Cremen skal være kogt og vendt med flødeskum.Den her smager bare af gammel flødeskum. Ingen har gjort sig umage.Frédérik Terrible: Det må være en billig chokolade, den smager ikke af noget. Det gør cremen heller ikke. Der er ingen vanilje. Intet af det smager af noget. Jeg ville hellere give pengene til en hjemløs end at købe den her kage.helene.navne@pol.dk Fakta: FAKTASådan gjorde viPolitiken bad to testdommere, Mika Wulf og Frédéric Terrible, begge konditorer, om at bedømme 5 forskellige jordbærkager.Testen foregik som blindsmagning, hvor dommerne sad i samme rum.Dommerne bedømte kagerne med fokus på smag og eftersmag. De gav en samlet bedømmelse mellem 1 og 6 tjektegn, hvor 6 tjektegn er bedst. Antallet af tjektegn er oprundede gennemsnit af dommernes karakterer.Ved total karakterlighed mellem flere produkter vinder det billigste produkt.Hvis et produkt inden oprundingen har højeste samlede karakter, vinder dette.Mika Wulff er uddannet konditor på den prominente kokkeskole Le Cordon Bleu i Paris med praktik hos Pierré Hermé. Hun er nu chefredaktør på bagemagasinet Lækkerier, hvor hun deler opskrifter og skriver om det søde køkken.Frédéric Terrible er uddannet konditor og chocolatier og har mere end 25 års erfaring fra gastronomiske restauranter.Han har blandt andet arbejdet på Falsled Kro i flere år og på flere stjernerestauranter i Europa. Han har nu sin egen kursusvirksomhed på Frederiksberg, hvor han primært underviser i fransk kagekunst.
Jordbærkage er danskernes foretrukne kage, men denne test viser, at smagen lader meget tilbage at ønske. Der er ingen jubel at spore hos dommerne, der i stedet taler om vandmænd på toppen, gammelt flødeskum, usprøde bunde og sure tæer.
Kl. 07.00: Min krop er indstillet på Yoko-tid, så jeg vågner tidligt uden vækkeur. 
Livsstilseksperten fra "Kender du typen" er ny vært på DR K-programmet "Vild med bøger". 
E' BindstouwPris: 37,25 kr. for 500 g Kilopris: 74,50 kr.Købt i: Netto.KIM FLYVBJERG»Den er glinsende og skinner på en måde, som jeg altid er på vagt over for. Den måde, fedtet er inkorporeret på, kan jeg ikke lide - det ligger nærmest som strenge eller elastikker. Konsistensen betyder meget for en rullepølse, og den her har et gummiagtigt præg. Den ligner lidt en attrap. Jeg har lidt svært ved at se bort fra konsistensen og udtrykket, men jeg tror, den smager ok. Da jeg smagte videre, er der noget, der smager betydeligt bedre, men den her har ikke en decideret grim smag.«.NANNA SIMONSEN»Det er den salteste af dem alle sammen. Det ville man i gamle dage forsvare med, at det var en måde at konservere på, men jeg tør vædde på, at alle fem rullepølser er rigeligt konserverede i forvejen. Ja, den har noget glasagtigt over sig, og den har fået, så hatten passer, hvad geleringsmiddel angår. Der er ret meget kød i, men det virker ikke særlig kødagtigt. Det har ikke den lille tørhed, som er meget lækkert, og som kogt svinekød naturligt får. Jeg har det som Kim - jeg ville gå uden om den her.«.Slagter LundPris: 205,50 kr. for 822 g Kilopris: 250 kr.Købt i: Slagter Lund, Torvehallerne.KIM FLYVBJERG»Den er min favorit. Den har et lækkert rustikt udseende - mat og kødfuld. Den er ikke som den første meget opdelt mellem kød og fedt.Desuden er det kød med en stor fedtprocent.Pebret er godt fordelt. Udseendet gav mig store forventninger til smagen, og de blev til fulde indfriet. Den smager rigtig godt. Jeg er begejstret og kunne spise den som slik.«.NANNA SIMONSEN»Jeg er også begejstret. Allerførst lugtede jeg til den, og den dufter, så jeg siger ' uhmm'. Noget af kødet er ret blegt, andet er mørkt. Det er fint, at kødet ikke er ens lyserødt hele vejen igennem.Man har ikke været kede af at lade noget af det være nærmest gråligt. Kød, fedt, krydderier og løg er jævnt fordelt - det er en rigtig roulade.Lagene er nogenlunde lige tykke. Jeg har ikke tænkt en stor fedtprocent, jeg synes faktisk, at den er næsten mager. Hos mig ville den ikke nødvendigvis være dumpet, hvis den havde været en anelse mere fed. Men den tilfredsstiller sikkert et moderne krav til rullepølse.«.DefcoPris: 39,95 kr. for 400 g Kilopris: 99,88 kr.Købt i: Føtex Bedst til prisen.KIM FLYVBJERG»Nuancerne er mere sarte end hos den forrige, men den har et fint udseende, og den har også det matte udtryk af kød og fedt. Den glinser ikke.Konsistensen er god. Den er lidt mere syrlig i eftersmagen, men det synes jeg ikke gør noget - det er i orden. Jeg har den ikke helt så højt som den forrige, men den er klart den næstbedste.«.NANNA SIMONSEN»Jeg synes også, den er fin. Den er blegere og er næsten endnu mere mager end den foregående.Den har en ren smag af kogt svinekød, som jeg ikke kunne lide, da jeg var barn. Da skulle det enten være røget eller krydret, men jo ældre, jeg bliver, synes jeg, at smagen af rent svinekød er fin. Jeg synes dog, den mangler krydderier.Jeg kan godt lide, at en rullepølse markerer sig lidt på peber-og løgsiden. Den er fuldstændig duftløs, og det er muligvis, fordi der ikke er ret meget peber eller løg i. Ellers er det en ok pølse.«.Løgismose, rullepølse fra AlsPris: 90 kr. for 375 g Kilopris: 280 kr.Købt i: Løgismose.KIM FLYVBJERG»Jeg ved snart ikke, hvad jeg skal sige, for jeg havde kun min bid i munden i et sekund - så måtte jeg spytte ud og skylle efter. Den smagte absolut rædselsfuldt. Angstprovokerende. Hvis jeg kunne give nul stjerner, ville jeg det. Kan den være fejlbehæftet?«.NANNA SIMONSEN»Sådan tænker jeg ikke. Jeg synes, den smager grimt, men ikke fordærvet grimt. Den har en duft af medicinalfabrik, og der er en medicinsk smag over den, en kemisk smag. Der er også rigtig meget hvid peber i. Det kan i sig selv give en lidt medicinsk smag. Den fnuldrer rigtigt i kødet, og den er ikke glasagtig, men det er ikke en velsmagende rullepølse.«.Højer PølserPris: 47 kr. for 350 g Kilopris: 134,90 kr.Købt i: Irma.KIM FLYVBJERG»Her er vi tilbage ved den ubehagelige konsistens, som 1' eren havde, og der er ikke en god fordeling af kød og fedt. I midten er der et lille stykke kød, som er meget magert, og udenom ligger noget ekstremt fedtholdigt kød på en glinsende kunstig måde. Jeg ville undgå den, hvis jeg fik den budt. Eller bare hurtigt få det overstået. Det ville ikke være nogen nydelse.«.NANNA SIMONSEN»Den smager, ligesom hæfteplaster dufter. Det er formentlig konserveringsmidler, der giver den smag. Udseendet er glasagtigt, og det bryder jeg mig ikke om. Lagene er lidt mærkelige.Gad vide, om man har forsøgt at appellere til rullepølseforskrækkede mennesker ved at lægge et eller andet stykke kompakt kød ind i midten? Måske mørbrad? Det har ikke gjort den godt. Hellere stå ved, at rullepølse fremstilles af svinebryst.«.Testen var en blindsmagning. Der blev sat fem forskellige og anonymiserede rullepølser frem for dommerne, så de kunne bedømme rullepølserne i deres helhed. Herefter skar de skiver og smagte.Hvert produkt fik tildelt stjerner mellem 1 og 6, hvor 6 er bedst. Karaktererne her på siderne er afrundede gennemsnit af de to dommeres karakterer.Efter at have fundet en testvinder, fik dommerne oplyst priser og kårede det produkt, de fandt Bedst til prisen.
En af mange juletraditioner handler om at rulle og presse egen rullepølse. Så langt er vi ikke gået i denne uges test. Vi har testet rullepølser fra fem forskellige producenter.
TorsdagTorsdagen har meldt sig, og denne gang gælder det om at finde luftguitar og puddelhårsparykken frem. På Ørestad Bibliotek bliver der nemlig skruet op for lydstyrken i anledning af en omgang heavybanko. Vover du dig af sted iført dit bedste heavy metal-tøj, kan der tilmed være ekstra præmier at vinde, for bedste udklædning belønnes. En plade koster en 10' er.Du kan også slå vejen forbi Pumpehuset, hvor kunstgruppen Dansk Fløde vil skære vinyl live med deres vinylskærer, som du efterfølgende får mulighed for at købe. Aftenen byder på et spraglet lineup bestående af en blanding af rutinerede og upcoming musikere, der på kryds og tværs vil spille 4 små koncerter a 12 minutter. Allerede nu har de afsløret, at Jokeren vil være en af aftenens gæstesolister.Heavy Metal Banko. 23. feb. kl. 18.15-20.Ørestad Bibliotek, Kbh. S.WWW bibliotek. kk.dk/heavy-metal-banko Live on Vinyl. 23. feb. kl. 19-23.45.Pumpehuset, Kbh. V.WWW pumpehuset.dk.FredagEr du klar til selv at gribe mikrofonen og kaste dig ud i din egen fortolkning af ' Halo' med Beyoncé, har du alle tiders mulighed for det fredag aften, når Café Nutid i Sankt Peders Stræde byder på en aften med ' fri scene'. Aftenen indledes med en times koncert med husorkestret, hvorefter scenen er åben for alle modige sjæle.Du kan også tage til fredagsbar på Tycho Brahe Planetarium og blive klogere på, om vi nu også er alene i universet. Fredagsbar i astronomiens ånd byder på øl i baren, quizzer og små foredrag om rumvæsner og ekstraterrestrisk liv. Og så er der præmier til den bedst udklædte alien.Fri scene på Café Nutid. 24. feb. kl. 21.Café Nutid, Kbh. K.WWW facebook.com/Cafenutid Astronomisk Fredagsbar. 24. feb. kl. 16-22.Tycho Brahe Planetarium, Kbh. V.WWW planetariet.dk.LørdagLider du af skriveblokering? Eller trænger du bare til at bevæge dig lidt under specialeskrivningen? Så gælder det om at dukke op i Absalon på Sønder Boulevard denne fredag klokken 16. Her står den på skrivedans - og ja, det vil sige, at du både skal skrive og danse. Det udløser nemlig kreativitet at bevæge sig, og derfor har underviseren Charlotte, der er tekstforfatter og journalist, sammensat et program, som indeholder både danseøvelser og skriveøvelser.Du kan også vælge at trylle en kold vintereftermiddag om til en eksotisk oplevelse, når byens grønne oase bedre kendt som Botanisk Have tilbyder en guidet tur rundt i Palmehuset.Her kan du få kendskab til husets mange planter og høre om Palmehusets lange liv, der tog sin begyndelse i 1874.Den igangværende Frost Festival slutter søndag, så det er ved at være sidste udkald, hvis du skal nå at opleve festivalens mange lyskunstneriske og musikalske arrangementer. Lørdag aften er der elektronisk musik på programmet med grupper som supertrioen AV AV AV, Sekuoia og den norske duo Smerz.AV AV AV, Sekuoia og Smerz. 25. feb. kl. 21.Stødpudelageret, Kbh. V.WWW frostfestival.dk Skrivedans i Absalon. 25. feb. kl. 16-17.30.Absalon, Kbh. V.WWW absaloncph.dk/skrivedans Rundvisning i Botanisk Have. 25. feb. kl. 15.Botanisk Have, Kbh. K.WWW botanik. snm. ku.dk/rundvisninger.SøndagHiv masken frem fra gemmerne, og ifør dig heksekjolen eller tigerdragten, for det er lige straks fastelavn. Traditionen tro inviterer Støberiet igen i år til gratis tøndeslagning på Blågårds Plads. Arrangementet starter klokken 13.Er du ikke til udklædning, byder søndagen også på alternativer. Du kan slå to fluer med ét smæk og opleve teater og spise tapas samtidig, når Teater Tapas byder indenfor i Magneten på Teaterøen. Forestillingen er bygget op af mange små forestillinger, og det gælder derfor om at se en forestilling, tage en bid tapas og så gå videre til næste show.Fastelavn. 26. feb. kl. 13-15, Blågårds Plads, Kbh. N.WWW facebook.com/fastelavn Teater Tapas. 26. feb. kl. 16-20.Teaterøen, Kbh. K.WWW teaterbilletter.dk/teater-tapas.Fakta: ListenOveralt Fake news Skamredet begreb for falske nyheder, rygter, fejltagelser, fortalelser og fakta, der bare er ubelejlige. Som i: Sig mig, er prisen på den her fastelavnsbolle ikke totalt fake news? Kontrovers Hawaiipizza vs. Islands præsident »Hvis jeg havde lovgivningsmagten til det, ville jeg forbyde ananas på pizza«, sagde Islands præsident, Guðni Th.Jóhannesson, i sidste uge.Klassisk fake news, da enhver ved, at hawaiipizza rammer tømmermændsfråderen fuldstændig klokkerent og ubesværet. Den politisk korrekte elite fejler igen. Flot gået Michelinstjerner til provinsen Nu kan man gå på michelinrestaurant i Hørve og Fredericia og det ydre Varde. Forekommer dog lidt unaturligt, som at tage til Mjølnerparken for at starte en kroketskole. Begivenhed Fastelavn Skodritual, i hvilket børn i udklædninger helt skjult af flyverdragter står i frostvejr og forsøger at slå hul på en alt for solid tønde, indtil de får fingeren i klemme og græder og får influenza og vil hjem. Halloween er 8-9 gange bedre.Deroute Cowboydere og indianere Ingen gider klæde sig ud som glorificerede kvægpassere, når enhver ved, at mælk giver autisme, eller alkoholiserede naturfolk, når man kan være en skeletninja eller Lego-Batman. Emne Saudisk sheik vs. børnevaccine Ikke for at være racist, men alle ved, at saudiske sheiker kun køber statens vaccinevirksomhed, så de frit kan sprøjte radikalisering direkte ind i blodårene på familier på vej på fotosafari i Kenya. Åger 65 kroner for en fastelavnsbolle... i Café Rosa i Torvehallerne.Som at være i et parallelunivers af nonsens og kløpulver. Ud af halsen Danskhedsdebatten Er du dansk? Er han dansk? Er den der dansk? Er grøntsagerne danske? Er de her danske værdier helt vildt danske? Danske DANSKE DANSKE.Hele landet har fået danskhedstourette.LARS DAHLAGER lars. dahlager@pol.dk
WEEKENDGUIDE TIL KØBENHAVN Weekenden byder på heavy metal-banko, fredagsbar på Planetariet, en guidet tur i Palmehuset og - selvfølgelig - en god sjat fastelavn.
Det er sjældent, man får et kick ud af at tage bukser på. Det modsatte er nok mere udbredt. Men den her morgen i januar er anderledes, for midt i de hektiske forberedelser til afgang hjemmefra står jeg pludselig bomstille og kigger måbende lige ud i luften, da jeg til min store overraskelse opdager, at jeg kan lukke mine bukser. Det har jeg ikke kunnet i trekvart år.Jeg har ikke fortalt det til nogen - ikke engang Fruen - men siden jeg holdt op med at ryge, og kiloene begyndte at springe på mig som myg på en varm sommerdag, har jeg ikke kunnet knappe øverste knap i de to par Levi's-bukser, som er mine absolut foretrukne. Så når jeg har taget dem på om morgenen, har jeg suget mellemgulvet ind, knappet dem til næstøverste knap og så ladet bæltet om at klare resten. Høp. Og nu kan jeg fandeme lukke dem. Det er stort og overskygger fuldstændig ugens ellers strålende resultat på badevægten - et dyk på 2,4 kilo.Henrik siger, at tøjet er et af de store dilemmaer for de folk, han hjælper med at komme ned i vægt. Når de vokser ud af deres bukser, skjorter og jakker, vil de på den ene side gerne ud og købe noget nyt, men på den anden side synes de måske ikke, de er færdige med at tabe sig.Jeg ser i et glimt mig selv komme gående på gaden i Holbæk med kun hovedet stikkende op af et par kæmpestore bukser. Men nej, så drastiske resultater forventer jeg ikke, og umiddelbart regner jeg med at være fuldt ekviperet til at tabe både 10 og 15 kilo, fordi jeg har gemt en del af mit gamle tøj i et stadig mere urealistisk håb om, at jeg ville komme til at passe det igen. Nu virker det pludselig en anelse mere sandsynligt, at jeg kan komme tilbage i skjorter, der minder knap så meget om cirkustelte, selv om jeg udmærket ved, at de første kilo er de letteste at smide. Det sidste ændrer dog ikke på, at jeg allerede bevæger mig i en mere energisk gangart, når jeg går mine 10.000 daglige skridt.Når jeg er på avisen, holder jeg en lang frokostpause og marcherer rundt i København. For eksempel vandrer jeg så ihærdigt i Ørstedsparken, at de kolleger, der ser mig, efterhånden må komme i tvivl om min seksuelle orientering. Men det er noget andet end mandekærlighed, jeg finder: I Torvehallerne, der ligger i den anden ende af parken, opdager jeg fastfoodstedet Palæo, som jeg tidligere har betragtet som et hipsterhelvede med speciale i stenaldermad, der ville få enhver stenaldermand til at smide køllen og løbe skrigende bort i retning mod Nørreport.Det med hulemanden er sikkert rigtigt nok, men maden - eksempelvis ' burritoen' bestående af en æggewrap med kødragout, chili, koriander, avokado og en stor mængde rå spidskål - er godt nok lækker. Desuden er Palæos falske stenaldermad så proteinrig, at jeg nærmest kan se Henrik nikke anerkendende, da jeg sætter plastikgaflen i dyngen af gode råvarer, som vagthavende hipster har læsset op på min plastiktallerken.E "Ja, æggewraps er geniale", bekræfter min vejleder, da vi mødes til den første vejning i hans klinik i det indre København.Jeg står selv for den ugentlige tur på badevægten, men en gang om måneden skal jeg komme til kontrolvejning hos Henrik, som på den måde engang opdagede, at en af hans klienter havde fodret ham med "alternative fakta" hjemmefra. I hvert fald gjorde han meget hurtigere fremskridt på sin egen vægt derhjemme, end han gjorde på Henriks.Til formålet råder min nye ven over en maskine, der både kan måle fedtprocent og meget andet på de overvægtige medborgere, der stiger op på den og holder fast i håndtagene." Det mest avancerede på området næst efter en krop kropsskanner", siger Henrik, der også har en kontorstol med meget tætsiddende armlæn, som klemmer lidt om mine deller, da han beder mig om at tage plads i den.Oppe i mit hoved noterer jeg, at kontorstolen må blive det næste, jeg satser på at kunne passe.Imens kaster Henrik sig ud i et foredrag om, at jeg skal ruste mig mentalt til det tidspunkt, hvor mit vægttab går i stå." Det sker for langt de fleste", advarer han og tegner en støt faldende vægtkurve på sit whiteboard." Det her er din målsætning for vægttab".Så tegner han en linje, der snor sig skiftevis op over og ned under den støt faldende kurve som en slange med tarmslyng: "Og sådan her kommer det til at gå i virkeligheden.På et tidspunkt kommer det til at gå langsommere.Så er det, vi skal justere på kosten og motionen. Du skal forberede dig på at steppe yderligere op i en kortere periode. Så du får en opgave til næste gang, vi mødes: Du skal tænke over, hvad du kan gøre mere, end du gør nu".Fakta: OM BOGENOle Rasmussen (f.1961) er journalist på Politiken, hvor han skriver til avisens daglige satirespalte "At Tænke Sig" og nyhedsklummen "Sket i ugen".Henrik Duer er uddannet træningsfysiolog, cand. scient.idræt (humanfysiologisk overbygning) og kemi og kendt fra bl. a. TV3-programmet "Ekstremt fed - et år til at redde livet", hvor han var vært.Fars fede kur. Hvis han kan tabe sig, kan du også." Politikens Forlag, 216 sider.
For mange år på den lade side, for mange mellemmåltider og et rygestop havde sat sine spor på journalisten Ole Rasmussen. Han vejede næsten 130 kg, da han lod sig overtale til at få hjælp af en vægttabsekspert.
Tinderbox: Smagen af OdenseTinderbox i Tusindårsskoven har siden premieren i 2014 satset på lokal forankring, og lokale Odense-restauranter står bag disken i omkring 80 procent af festivalens madboder.Gæsterne har derfor kunnet stille sulten hos blandt andre Klosterkroen, Gastroteket, Soupstone, Burger Anarchy foruden Pastel Brasil, Bar'sushi og Wokkabox.Det med den lokale forankring handler altså ikke om, at det udelukkende er godter fra øens spisekammer. Det handler mere om at inddrage det lokale erhvervsliv i festivalen. Derfor kan gæsterne krydre musiknavnene med madkultur importeret udefra og fortolket lokalt - såsom Brazilian Crispy Cheese Balls, passionsfrugt-mojitos og vietnamesisk streetfood.Heartland: Topkokke og egen pølseDen sydfynske festival på Egeskov Slot havde premiere sidste år og proklamerede selvsikkert: »På madområdet er ambitionen at skabe oplevelser, der ikke kan sammenlignes med andre festivalers madpro-fil«. Og maden står da også side om side med musik, kunst og talks på programmet.Derfor er det her lige så naturligt at namedroppe kokkenavne som Per Hallundbæk (du ved, ham fra Falsled Kro) og Mark Lundgaard (den halvnye i Kong Hans Kælder) som Flaming Lips, Ásgeir, Editors, Blaue Blume og Anne Linnet, der alle kunne opleves sidste sommer på Egeskov.Festivalen er også stolt af at være den eneste med egen pølse, Heartlandpølse, der ifølge festivalen selv smager af »sommer, Fyn og kærlighed til faget«.Roskilde Festival: Fra makrelmadder til michelin-curryFestivalen var i flere årtier præget af primitiv madlavning på campingområdet med dåsemakrel og lunkne dåseøl. Siden blev Roskildegæsterne villige til at smide flere penge efter maden, og i 2010 tog festivalen et solidt hop ind i feinschmeckerland, da Noma-kokken Christian Puglisis Manfreds serverede grønne retter og koldskål, og den argentinske vinbar Malbeck bød på 12 forskellige vine på glas. Det var også året, hvor Claus Meyer stod i spidsen for en stor bagehappening. I 2013 skærpede festivalen madprogrammet yderligere og åbnede Food Court, hvor man kunne sætte tænderne i hippe tacos, michelinrestauranten Kiin Kiins røde curry og confit de canard-sandwichen fra Torvehallerne.I dag er maden ikke bare noget, man tanker op med mellem koncerterne, men events, man melder sig til og plotter ind i sin festival-app.NorthSide: Østers og gourmethotdogNorthSide har siden starten i 2010 haft stort fokus på gæsternes ganer. Aarhus-festivalen har trukket restauratører med fra byen og ud på festivalen, så gæsterne ikke kan mærke den store forskel fra udvalget i midtbyen til festivalpladsen, når de bestiller VIP-mad fra Ferdinand, risruller fra Bar Sushi, skaldyr fra Blue Oysters eller en burger fra Tommi's Burger Joint. Og der er også potentiale for kokke-namedropping. Sidste år var Det Gamle Mejeri bestyret af Allan Poulsen, der tidligere har været køkkenchef på bl. a.Henne Kirkeby Kro, og Martin Lemvig, som har været køkkenchef på Prins Ferdinand og medejer af MASH i Aarhus. Det kan næsten (!) matche hovednavne som Jamie xx og Lukas Graham, hvis man er en ornli' syg foodie.Smukfest: Som det plejer med et moderne twistPå sin hjemmeside gør Smukfest meget ud af at beskrive, at man kan spise glutenfrit, laktosefrit, vegetarisk eller vegansk på festivalen. Men det er stadig steder som Arizona Burgere, der trækker den længste kø, og uanset om der har været ' Summer of 69', Coolio-rap, Gary Moore-guitarlir, ' Når jeg bli'r gammel' eller en Helmig-ballade på scenen, så har man altid kunnet gnaske sig igennem klassikere på festivalen i form af boller i karry og stegt flæsk, persillesovs og rødbeder fra ' Farmors flæsk'. Og det kan man stadig.Festivalen er præget af, at det er foreningslivet, der primært står bag barerne og i boderne og ikke professionelle restauratører. Der er dog færre falafler og minidonuts end tidligere og mere palæo, gourmetsmørrebrød, tapas og asiatisk gademad. Og topkokke? Njah. Tæller René Dif?.Copenhell: En hell-stegt pattegris, takFestivalen, der lokker med mosh pits, smadreland og headbanging, har også humor.Det ser man ikke mindst på menukortet på den lille, hårdtslående satan på Refshaleøen. Her drukner gæsterne deres tørst og det traditionen tro virkeligt helvedes vejr med ' Skull-hed kaffe' og absinth på 66,6 procent, mens de fylder bugen med ' hell-stegt pattegris', vildsvinesandwich, stegt flæsk hos Big Bad Wolf, peking and hos Fuck the Duck eller bloody churros.Det tætteste, de sortklædte gæster kommer til at halse efter gourmettrenden, er, når de sætter sig til bords i Sort Kro, hvor der indbydes til »fucking fine dining« med højt belagt smørrebrød.Haven: En brygger, en madmand og en musikerEn ny ekstrem på scenen med premiere sommeren 2017 har både den entreprenante madmand Claus Meyer og bryggeren Mikkel Borg Bjergsø (Mikkeller) som bagmænd, mens det musikalske er repræsenteret ved én mand, nemlig Aaron Dessner fra The National. Festivalen Haven, der afholdes på Refshaleøen, skal være lige så meget en sofistikeret ølfestival med 50 forskellige mikrobryg på hanerne og international livemusik, som det skal være en kunstfestival med madevents og stegt pattegris tilberedt af nogle af verdens mest berømte kokke.
GUIDE FESTIVALMAD Glem alt om makrelmadder og lunkne dåseøl. Festivalmenuen er rykket op på første klasse, og på flere og flere festivaler betyder mad og drikke efterhånden lige så meget som musikken. Men hvor skal man tage hen, hvis man vil have confit de canard og vin på glas? Og hvem er det nu, der serverer østers? Det guider vi dig til her.
NANNA SIMONSEN»Det er nok den i udvalget, der har det tydeligste ferskvandspræg. Den har en moseagtig smag over sig, hvilket ikke nødvendigvis er dårligt. Det er det ikke her. Det er en fin caviar.Jeg finder en lille tone af noget rejebisque - ikke i selve rognen, men det er noget med sødme.Konsistensen er fin. Den er ikke særlig salt og er lidt sortere end nogle af de andre.«.SØREN FRANK»Jeg er enig med dig i stort set det hele. Jeg vil dog sige, at den er medium salt, men blid og subtil. Den moseagtige smag er ikke dominerende.Smagen er velafbalanceret. Det er en god caviar - det er alle i udvalget, på hver deres måde.«.NANNA SIMONSEN»Den er lidt mere salt end den første. Jeg synes, den har en lidt røget tone, som minder mig om den røgede tone, jeg oplever i japansk mad. Som i bonito-flager. Jeg synes også, der nærmest er lidt sakesmag i. I det hele taget får jeg japanske associationer, når jeg spiser den, og det er ment positivt. Jeg forbinder japansk mad med marin mad. Det korte af det lange, jeg kan også godt lide denne caviar.«.SØREN FRANK»Jeg finder ikke det røgede. Men jeg er enig med dig i, at den er en anelse mere salt end den forrige. Den er mere intens på alle parametre.Der er simpelthen mere tryk på den, så hvis jeg skulle bruge caviar i en sauce, f. eks.en hollandaise, eller til nye kartofler, ville jeg nok bruge denne caviar. Den vil sikkert kunne trække lidt mere end den forrige.«.NANNA SIMONSEN»Her synes jeg, at mosesmagen er fraværende.Der er en meget tydelig nøddesmag. Den er en af mine favoritter. Min ske søger hele tiden tilbage til den. Denne caviar har en raffineret smag og skal nydes uden indblanding fra andre smagsindtryk. Ved første gennemsmagning var den næste i udvalget mit bud på en testvinder, men jeg tror nu alligevel, at det må blive denne.«.SØREN FRANK»Den forekommer mig at være mere elegant end de øvrige. Mere forfinet og feminin, mere velafbalanceret. Den skal have lov til at stå så alene som overhovedet muligt. Jeg ville ikke begynde at putte den i en hollandaisesovs eller i andre retter. For mig er den her vinderen, men vi er virkelig ude i marginalerne.«.NANNA SIMONSEN»Jeg synes næsten, der er paranødder i smagen.Jeg får meget sjældent paranødder, så det er ret skønt at møde den smag. Jeg synes også, jeg smager parmesan. Den er meget ægget og cremet, mild og blød. Samtidig er den fyldig.Det kan jeg meget godt lide, og i første omgang var den min favorit, men når jeg vender tilbage til den, så er den lidt »tungere« i det end den forrige.«.SØREN FRANK»Den er lysere i farven end de øvrige. Også smagsmæssigt differentierer den sig fra de øvrige. Der er en smag, som jeg har svært ved at definere. Du siger paranødder. Jeg skrev mandelmælk, og det er måske i samme boldgade. I duften får jeg associationer til ymer. Jeg synes, den er mælket, lidt flødet, ægget, dejligt cremet og relativ mild. Den er mindre salt end flere af de andre. Den er noget for sig selv, og det er interessant.«.NANNA SIMONSEN»Den her, hvis æg er ret sorte, hører til i den salte ende, og igen er der en anelse mose i smagen.Der er også en anelse ansjoslagring i smagen, hvilket ikke er dårligt. Den er måske lidt tør i det? Måske fordi den er mere salt og derfor mere dehydreret. Det gør ikke noget - jeg kan godt lide den. Til min smag ligger den på næsten 4 stjerner, dvs. 3 meget store stjerner.«.SØREN FRANK»Jeg er enig. Sammenlignet med den, som jeg karakteriserede som elegant, er den her lidt brutal i smagen, forstået som meget smag og mere salt. Jeg vil mene, at man godt kan bruge denne caviar i en ret, uden at smagen drukner.Den vil kunne tilføre retten noget ekstra. Den har lidt smag af fisk eller fiskekonserves. Måske den samme nuance, som får dig til at sige ansjos. Jeg kommer til at tænke lidt på fordums russiske caviar.«.Ifølge DENSTOREDANSKE. DK er det en EU-bestemmelse, at ægte caviar, dvs. rogn fra støre, staves med c, mens rogn fra andre fisk som laks, ørred og stenbider staves med k.AKI, Siberian Sturgeon, MalossolOpdrættet i Frankrig Ingredienser: Størrogn, salt og konserveringsmiddel Caviarshoppen.dk Pris: 379 kr. for 30 g.Lyksvad Baerii CaviarOpdrættet i Danmark Ingredienser: Størrogn saltet med sydesalt fra Læsø Lyksvad.dk Pris: 449 kr. for 30 g.Gastro-unika, Royal Belgian Caviar, GoldOpdrættet i Belgien Ingredienser: Størrogn og salt Købt hos: Fiskerikajen, Torvehallerne Pris: 395 kr. for 30 g. (Frem til 31. december 345 kr.) Bedst til prisen.Rossini Caviar, BaeriiOpdrættet i Frankrig Ingredienser: Størrogn, salt, konserveringsmiddel Rossinicaviar.com Sælges hos bl. a. Irma, Mad &amp; Vin, Hav, Løgismose, udvalgte Meny'er og nemlig.com Pris i detail: 299 -350,95 kr. for 30 g.Stokkebye, Caviar BaeriiOpdrættet i Tyskland Ingredienser: Størrogn, salt og konserveringsmiddel Stokkebyecaviarandwine.com Pris: 390 kr. for 30 gTesten var en blindsmagning af caviar fra den sibiriske stør Acipencer Baerii - ifølge flere caviar-producenter den mest solgte caviar. Dommerne fik serveret anonymiseret caviar. Mellem mundfuldene spiste de lidt toast melba (en tynd skive hvedebrød, penslet med smør og grillet gylden) for at trække smagen af caviaren frem.Dommerne bedømte caviarerne på konsistensen, som gerne måtte være cremet, men ikke grødet, og på smagen, som gerne måtte være nøddeagtig og salt, men ikke FOR salt. Ifølge dommerne finder man ofte smagsnuancer af mose eller jord i caviar. Det trækker ikke ned, når blot de nuancer ikke bliver dominerende.Hver caviar fik mellem 1 og 6 stjerner, hvor 6 er bedst. Karaktererne her på siderne er afrundede gennemsnit af de to dommeres karakterer.Efter at have fundet en testvinder fik dommerne oplyst priser og kårede den caviar, de fandt Bedst til prisen.
Skal der luksus på nytårsmenuen i form af ægte caviar? B Søndags smagsdommere har smagt på fem bud på de funklende perler, alle af typen Baerii. Konklusionen var, at uanset hvilken af de fem, man bliver forkælet med, så kan man roligt føle sig, ja, netop forkælet.
Dansk KrogmodnetKøbt i: Meny Vægt: ca. 225 g Kilopris: 337,50 kr.SØREN FRANK»Den er udmærket, men det er ikke den, der smager af mest. Den smag, der er, kommer fra skorpen. Det er en velstegt, tilpas saftig og velsaltet bøf. Det er en god, bestået og over middel bøf, men den kunne godt have været endnu bedre.«.NANNA SIMONSEN»Den er mør, men smagen er ikke stor. Jeg synes ikke, den har en distinkt bøfsmag. Farven er pæn. Det er en rimelig bøf. Jeg ville ikke blive vred, hvis jeg fik den, men jeg synes ikke, den er til mere end tre stjerner. Den vinder ved at have en god stegeskorpe, og så er den velsaltet.Det betyder alt.«.Tysk »Velsmag Rib Eye«Vakuumpakket Købt i: Netto Vægt: 180 g Kilopris: 138,89 kr.SØREN FRANK»Den her skiller sig for alvor ud fra de andre. Jeg tror, det er vakuumpakket supermarkedsbøf.Den har en lidt indelukket smag, og den er relativ hård og sej. Men de har gjort det godt med stegningen, for selv om den er meget tynd, har de formået at stege den, så den er til at holde ud at spise. Jeg må tilstå, at jeg engang imellem køber sådan en tynd en, hvis jeg hurtigt skal have et måltid bare til mig selv. Når jeg bedømmer i den her sammenhæng, kan jeg ikke helt forstå hvorfor. Jeg synes, det er den dårligste i udvalget, men jeg kan godt forestille mig en værre bøf.«.NANNA SIMONSEN»Den er sej, og jeg synes, den smager hengemt, lidt som en vildtfugl, der har ligget for længe i fryseren. Jeg har dog ikke tænkt, om det måske var vakuumpakket. Saften forsvinder hurtigt fra den. Den har en nydelig farve, og den ligner en god bøf. Jeg vil ikke sige, at den er decideret dårlig som i uspiselig, men jeg ville bestemt ikke være tilfreds, hvis jeg fik den serveret.«.Amerikansk, Sort Angus, majsfodretKøbt i: Cleavers Meat Market, Torvehallerne Vægt: Ca. 275 g Kilopris: 525 kr.SØREN FRANK»Der er meget lidt fedtmarmorering. Jeg synes ikke, at den ligner en klassisk ribeye. Den er relativ lys i kødet, så hvis ikke, det var, fordi den er stor i omfang, kunne jeg næsten tro, at det var kalv. Den smager af meget. Ja, det er nok den i udvalget, der smager af mest. Men jeg synes, den mangler den smag, som fedt kunne have givet. Jeg synes, det er en god bøf, dog ikke min drømmebøf. Men jeg kan forstå, at du ikke er så glad for den, Nanna?«.NANNA SIMONSEN»Nej, jeg er ikke vild med den. Den er så lys, at jeg har skrevet »kalv?« Jeg ved ikke, hvad jeg skal sige om smagen. Jo, den har smag, men jeg synes ikke, det er en særlig stor kødsmag. Bøffen er saftig og har en fin stegeskorpe, ligesom de øvrige. Stegeskorpe giver karakter.«.Dansk krogmodnet fra KildegaardenKøbt i: Mad &amp; Vin, Magasin Vægt: Ca. 220 g Kilopris: 339,51 kr.Testvinder.SØREN FRANK»Den har en indbydende mørk farve, saftig, mør, og fedtet smager godt. Det er i fedtet, at man virkelig kan smage modningsgraden. Smagen er relativ dyb. Stegeskorpen er god, og det er selvfølgelig kokkenes fortjeneste, men det er en forudsætning, at kødet er af god kvalitet.Det kan være svært at få den rette knasende stegeskorpe på vakuummodnet kød. Den her har bare lidt mere af det hele. Jeg kan se, at du også er glad.«.NANNA SIMONSEN»Ja, jeg skrev med versaler »GOD SMAG«. Den har saftighed, er fin mørk og har en sødme, som fedtet er med til at give den. Fedtet sammen med kødet giver den der vanvittigt skønne fornemmelse, som næsten er så god som konfekt, når det er godt. Eller bedre. Jeg synes ikke, den virker voldsomt hængt, men det er helt klart min favorit i det her udvalg. Det er en god bøf.«.Australsk »Premium«Købt i: SuperBrugsen Vægt: Ca. 260 g Kilopris: 242,53 kr.Bedst til prisen.SØREN FRANK»Sådan skal en rigtig ribeye se ud - med øjet i midten, og man kan se, hvordan musklerne går på kryds og tværs. Det er en klassisk ribeye. Den er saftig og mør, men smagsmæssigt er den ikke helt lige så højt oppe at ringe som forgængeren.Du nævner, at du synes, den er lidt grovere i fibrene end de andre? Det oplever jeg ikke.«.NANNA SIMONSEN»Ja, jeg synes, den er grovere, men den er saftig, fin mør og har en ok farve. Smagen er fin, men kort. Jeg ville ikke være flov, hvis jeg serverede den her bøf, men den kunne godt være endnu bedre.«.Testen var en blindsmagning af ribeye oksekødsbøffer fra fem forskellige supermarkeder og slagtere. Ejer af restaurant Pastis, Mikkel Egelund, og køkkenchef Morten Trap Andersen stod for den perfekte stegning.Sådan blev bøfferne tilberedt: Strøet med fint salt og stegt med en lille klat smør på en rygende varm pande, der først havde fået nogle stænk olie for at få stegetemperaturen højt op. Alle bøffer blev stegt medium-rare.Alle bøffer på nær en havde nogenlunde samme tykkelse, men varierede i omkreds.Dommerne vurderede bøfferne på mørhed, saftighed og smag. Hver bøf fik tildelt stjerner mellem 1 og 6, hvor 6 er bedst. Karaktererne her på siderne er afrundede gennemsnit af de to dommeres karakterer.Efter at have fundet en testvinder, fik dommerne oplyst priser og kårede det produkt, de fandt bedst til prisen.
En stor, stegt bøf med det hele til er en rigtig herreret. I denne uge har vi testet ribeye bøffer, som restaurant Pastis i København lagde rygende varme pander og stegeekspertise til.
"Det, jeg forsøger at lave, skal være unikt og have world impact." 
Det er den stærkt kunstinteresserede projektudvikler Martin Nielsen, der vil omdanne Danmarks største industri-fredning til nyt oplevelsesmekka. 
Brødremenighedens Honningkagebageri, ChristiansfeldKøbt i: Xocolatl Pris: 35 kr.Vægt: 75 g Kilopris: 466,67 kr.NANNA SIMONSEN»Det første, jeg noterede ned, var medicinsmag.Der er en smag af støvet pulver og for mange urte-teer blandet sammen - ligesom at komme ind på et gammeldags drogeri. Der er intet knæk på chokoladen, som jeg synes er meget syrlig, grænsende til det ucharmerende.«.SARAH SKARUM»Jeg får associationer i samme retning som dig. Jeg kommer til at tænke på tandlæge, og jo længere tid, jeg har en bid i munden, desto mere tydelig bliver den medicinagtige smag, men jeg kan ikke præcisere den. Har man puttet for meget muskatnød i, eller måske nellike? Dejen er underlig blød, den bliver nærmest til mos i munden. Jeg er ikke vild med konsistensen.Kagen er også underlig flad, som om den ikke er hævet.«.La GlaceKøbt i: La Glace Pris: 79 kr.Vægt: 175 g Kilopris: 451,43 kr.NANNA SIMONSEN»Her er der noget knæk på chokoladen, men det er ikke en god chokolade. Den smager næsten ikke af noget. Selve kagen er dej'et og ubagt i det og ret upræcist krydret. Man har nogle forventninger til, at en honningkage har en krydret dej, navnlig når den er betrukket med chokolade, og det er et honninghjerte jo. Der skal være en kontrast mellem dej og chokolade.Her er det helt tamt. Dejen skal da være krydret og smage af julekrydderier.«.SARAH SKARUM»Og det gør den ikke, altså smager af julekrydderier.Smagen er skuffende kedelig. Den der krydrethed, der skal holde sødmen i skak, er helt væk. Jeg er også meget enig i, at chokoladen er dårlig. Jeg synes, den smager som de store påskeæg, man fik som barn. De var flotte, men smagen var tynd. Jeg er virkelig ikke glad for det her honninghjerte.«.NANNA SIMONSENGastronom, kogebogsforfatter og madskribent.SARAH SKARUMJournalist på Berlingske.Reinh. van HauenKøbt i: Reinh. van Hauen Pris: 39,50 kr. for pakke med to små honninghjerter Vægt: 90 g Kilopris: 438,89 kr.NANNA SIMONSEN»Der er næsten ikke noget chokolade på, og det, der er, minder om vekao, som er et erstatningsprodukt for kakao eller chokolade. Det er bare noget brun masse, som hænger sammen med fedt. Selve kagen minder mest om noget gammelt brød. Den er tør og mærkelig hvidlig og smager simpelthen ikke af noget som helst - ikke af andet end gammelt. Men det er den mindst smuldrende kage af alle fem. Den hænger fint sammen.«.SARAH SKARUM»Ja, den hænger sammen, og hjertet ser smukt hævet ud, men jeg tror, det har ligget for længe.Det er en tør fornøjelse. Chokoladeovertrækket ligger i et meget tyndt lag, og det blev jeg umiddelbart skuffet over, men når jeg så smager, gør det ikke noget alligevel  Det er ikke en god chokoladesmag. Selve kagen er heller ikke god.Den smager overhovedet ikke krydret. Jeg ved ikke, om jeg ville kunne genkende det her som et honninghjerte, hvis ikke jeg kunne se, at det var det. Det er simpelthen ikke en eneste bid værd. Smagen er pappet.«.Meyers BageriKøbt i: Meyers Bageri Pris: 30 kr.Vægt: 80 gram Kilopris: Ca. 370,37 kr.NANNA SIMONSEN»Chokoladen er meget blød, og den er ikke overtrukket, men penslet på - i et tyndt lag, og den smager ikke af noget. Til gengæld er dejen krydret, men den er ikke krydret harmonisk.Der mangler et eller andet. Man tænker, hvor blev dybden af? Der bliver åbnet for en smag, men den lukker sig ikke som en helhed. Måske er krydderierne lidt for gamle? Eller kunne det have hjulpet at snige en lille smule salt eller syrligt i? Dejen er mærkelig, fugtigt smuldrende.Og så synes jeg, det er synd, at der ikke engang er et lille glansbillede eller andet pynt på.«.SARAH SKARUM»Konsistensen af dejen er underlig blød, og chokoladen er penslet tyndt og sjusket på. Måske har man prøvet at få det til at se hjemmelavet ud, men jeg synes, det er grimt. Det er meget mere besværligt at overtrække end at pensle, og hvis jeg skal give penge for et honninghjerte, vil jeg gerne have, at der er nogen, der har gjort sig umage. Det trækker op, at dejen er krydret, men smagsmæssigt er jeg igen ovre i associationerne til medicin. Er der for meget kanel i?«.Sweet ValentineKøbt i: Sweet Valentine i Torvehallerne Pris: 38 kr.Vægt: 100-120 g.Kilopris: Ca. 338 kr.Bedst til prisen.NANNA SIMONSEN»Dejen er ret krydret, og smagen er god. Her har man ikke fedtet med mængden af overtrækschokolade, og der er godt bid igennem chokoladen, som jo er belønningen for en honningkages mere brødagtige indre. Det er en glimrende honningkage, og pynten er yndig.I mit stille sind ærgrer jeg mig over, at jeg ikke fandt på sådan en dekoration til mine netop hjemmebagte honninghjerter. Jeg vakler mellem 4 og 5 stjerner. Jeg synes, chokoladen er en tand for sød i forhold til, at dejen også er ret sød. Men der er ingen tvivl om, at det er det bedste honninghjerte i udvalget.«.SARAH SKARUM»Og det eneste! Jeg har lyst til at spørge nogle af de andre honninghjerter: »Er du overhovedet en honningkage, min lille ven?« Det har et dejligt tykt lag chokolade, der giver et gedigent knæk, og jeg får fornemmelsen af kontrasten mellem dej og chokolade. Kagen er fast, hvor nogle af de andre smuldrer i munden. Den er også rigtigt rart krydret og smager af noget. Og så er det en god idé, at man kan spise dekorationen.«.Sådan gjorde vi: Testen var en blindsmagning af fem honninghjerter fra bagere, konditorier og chokoladeforretninger.Vi serverede de fem honninghjerter for dommerne, som selv skar stykker af og bedømte på udseende, smag og chokoladens tykkelse. Hvert honninghjerte fik tildelt stjerner mellem 1 og 6, hvor 6 er bedst.Karaktererne her på siderne er afrundede gennemsnit af de to dommeres karakterer. Efter at have fundet en testvinder fik dommerne oplyst priser og kårede det honninghjerte, de fandt Bedst til prisen.
En rask travetur, måske en skøjtetur, friske røde kinder og så hjem i varmen til en kop te og et honninghjerte. B Søndags smagsdommere har testet en af juletidens allersødeste fristelser.
UDVIKLING Da Martin Nielsen for første gang fortalte om sin idé, var der ikke mange, som troede på projektet.Investorer såvel som kommune mente, at ideen om at omdanne de ikoniske og forladte spritfabrikker i den vestlige del af Aalborg Havn til en ny bydel med boliger, hotel, kunstcenter og verdens største kunstværk i glas alligevel var lidt for stor en mundfuld for Aalborg. Men den 50-årige tømrer og tidligere tøjsælger fra Aalborgforstaden Klarup ville det anderledes.- Jeg har arbejdet på det her projekt i fire år, og i de første tre var jeg en landsbytosse, der talte om noget, som få forstod, og som ganske få troede var muligt. Og lige pludselig løser vi det.Det er uden sidestykke, siger Martin Nielsen.Projektet går i folkemunde under navnet Cloud City, opkaldt efter kunstværket af samme navn, der bliver omdrejningspunktet i den nye bydel. Entreprenørkæmpen A. Enggaard står for udviklingen i størstedelen af området, mens Martin Nielsen anslår, at han står for cirka 40-45 procent af grundarealet.Det samlede projekt indeholder kunstværk, kunstcenter, boliger, hotel, marked og teater, og har en samlet værdi af 2,3 mia. kroner.Værket og det dertilhørende kunstcenter er blandt andet finansieret via cirka 215 mio. kroner fra fonde som Ny Carlsbergfondet, Det Obelske Familefonde, Augustinus Fonden, og Spar Nord Fonden. Også Wagner Ejendomme, A. Enggaard og Aalborg Kommune har doneret filantropisk for at få samlet kapital til områdets hjørnesten.At der er tale om et unikt projekt med kunstværket som absolut højdepunkt står også klart for Bjarke Ingels, hvis tegnestue BIG er arkitekt på flere projekter i den nye bydel, - Når Cloud City-værket står færdig, vil der jo ikke være nogen steder i Danmark, der har noget, der bare kommer tæt på, og det havde været svært at gøre noget lige så kraftfuldt i Frederiksstaden for eksempel, siger Bjarke Ingels.Hotel bekymrerEn del af området skal rumme et 2-5 stjernet hotel. Planen er at udnytte de forskelligartede former og størrelser på de gamle fabrikslokaler til at lave hotelværelser, der er meget forskellige. De skal både kunne rumme et billigt alternativ og flotte suiter. Men det er denne del af projektet, der bekymrer Martin Nielsen mest, for det er svært at finansiere et hotel i Aalborg, og det bliver endnu sværere, når det skal opføres i fredede bygninger.- Jeg vil sige, at der kun er én alvorlig sten i skoen, når vi er færdige med kunstcenteret og værket. Vi arbejder stadig på, hvordan vi løser finansieringen af hotellet.Den er vi ikke i mål med, men jeg mener godt, jeg kan løse det, siger Martin Nielsen og uddyber.- Jeg har givet mig selv lov til at løse den sværeste opgave først, og derefter den næst sværeste. Man kan ikke slås på alle fronter på en gang, bare spørg Napoleon, lyder det fra Martin Nielsen, der mener at byen har brug for lidt mere konkurrence på hotelområdet.Vil skabe noget uniktAalborg har været igennem er voldsom udvikling de seneste årtier fra industriby til studie-og serviceby. Især havneområdet centralt i byen har fået et stort løft. Som rejsemål er Aalborg en yndet destination for krydstogtskibe, og den sidste lørdag i maj kommer unge til fra hele landet for at deltage i Nordeuropas største karneval. Desuden har Aalborg fire gange været værtshavn i den store internationale langdistancekapsejlads Tall Ships Races.Men byen mangler ifølge Martin Nielsen en permanent attraktion, der gør byen unik.- Det her er ubegribeligt vigtigt for byens udvikling, for vi har aldrig haft en generator, der permanent trækker gæster til byen fra ind-og udland. Vi mangler noget, vi kan være stolte af, siger Martin Nielsen, der regner med at Cloud City bliver netop den attraktion.- Det vil have så stor indflydelse på Aalborg, at der kommer til at være to slags Aalborg. Et før Cloud City og et efter, siger Martin Nielsen.Han hænger blandt andet sine forventninger på en rapport fra Rambøll, der har undersøgt mulige effekter af tilblivelsen.Rapporten anslår, at der årligt vil være 800.000 ekstra turister i byen, og dermed vil kunstværket genere turistindtægter for mindst 400 mio. kroner. Desuden anslås det, at der vil skabes 200 ekstra job alene i bydelen Cloud City forventes at stå færdig efter sommerferien 2020.Jeg har givet mig selv lov til at løse den sværeste opgave først, og derefter den næstsværeste.Man kan ikke slås på alle fronter på en gang, bare spørg Napoleon Martin Nielsen, investor og developer.Cloud CityI de gamle spritfabrikker i Aalborg vil udvikler Martin Nielsen og Bjarke Ingels Group transformere det gamle industriområde til en ny bydel. Den kommer blandt andet til at indeholde følgende: ? Kunstværket Cloud City og dertilhørende kunstcenter Argentinske Tomás Saraceno leverer verdens største kunstværk i glas. Figuren hedder Cloud City, og kommer til at måle 30 meter i højden.Boliger Cirka 20 mio. kroner koster de dyreste boliger i bygningen Harbour Gate, der bliver det første man møder, når man kommer til Cloud City fra centrum af Aalborg.Hotel I de gamle spritfabrikker skal der ligge et 2-5 stjernet boutiquehotel.Bygningens variation åbner for både billige værelser og luksuriøse suiter.Markedshal Aalborg får sine egne torvehaller centralt i den nye bydel.Teater Der leges desuden med tanken om at flytte Aalborg Teater fra centrum af byen og ud i Cloud City.
Aalborgs gamle spritfabrikker står foran en meget ambitiøs transformation til ny bydel med kunst og boliger, og alle har kaldt det et umuligt projekt. Men " Cloud City" har momentum, og udvikler Martin Nielsen har kun en stor bekymring tilbage.
Det kræver noget ud over det sædvanlige at få spærret en gade af i København. 
Hvad skal en hotdog kunne for at være 100 kr. værd? 
Det er vel ti år siden, jeg begyndte at blive irriteret over det. Jeg holdt ferie på Læsø og opdagede, at de hyggelige vejsalg af kantareller og hjemmeavlede grøntsager havde fået konkurrence. Små butikker var dukket op på øen og havde i bedste Emmerysstil et væld af delikatesser stående som fristende muligheder for mersalg.Smagen Af Læsø hed et firma, som jeg så mig sur på. Navnet gav anledning til at tro, at firmaets produkter var lavet af råvarer fra Læsø, men det var langt fra altid tilfældet. Alligevel mente firmaet, at man godt kunne kalde et glas marmelade lavet på canadiske bær for Smagen Af Læsø. Da Aktive Forbrugere senere beskyldte firmaet for falsk markedsføring, forsvarede man sin brug af canadiske råvarer med, at de pågældende bær slet ikke kunne vokse i Danmark. Men derfor kunne de tilsyneladende godt smage af Læsø...? Det er vist det, man kalder god gammeldags bullshit.Eksemplet er grelt, men som så meget andet (sagde den gamle sure mand) var det kun toppen af isbjerget, jeg anede den sommer på Læsø. I dag skal man blot gå en tur i Torvehallerne i København for at konstatere, at den slags produkter, der for ti år siden kunne få Aktive Forbrugere på barrikaderne, i dag er blevet hverdagskost, som de færreste tager notits af.En hel bod handler kun med såkaldte bornholmske fristelser. Jeg ved ikke, om også deres produkter kommer fra alle verdenshjørner, men helt ærligt »Ekkodals-the«... Stammer det mon fra de mange frodige teplantager i Aakirkeby og Pedersker, som jeg stadig har til gode at opleve, næste gang jeg skal til solskinsøen? I den allestedsnærværende Mikkellers bod kan man købe en smart Mikkeller læbepomade, hvis man ikke bare får ondt i pengepungen, men også sprukne læber af at bælle Blueberry Shuffle-Bourbon til 340 kr. for 75 centiliter. Eller hvad med at tappe sin egen olivenolie i en af de andre boder? Du kan få en olie med basilikumsmag til 30 kr. for 100 milliliter - det vil sige 300 kr. literen, fordi de har stukket en dusk basilikum ned for dig. Du kunne også overveje at gøre det selv, næste gang du har et bundt afskårne krydderurter.Gastronomi anno 2017 balancerer på kanten af det latterlige. Forfatteren Kaspar Colling Nielsen ironiserer meget fint over emnet i sin roman »Den Danske Borgerkrig 2018-24«, når personerne i bogen sentimentalt mindes tiden før borgerkrigen, hvor man havde tid til at gå overdrevent meget op i madlavning.Sideløbende med supermarkedernes færdigretter, vaskede og udskårne grøntsager og andet forarbejdet pjat, er der dukket en stribe lige så tåbelige produkter op i specialbutikkerne, som lever en beskyttet tilværelse under dække af at være gastronomi. De købes af forbrugere, der sikkert mener, at de blot går op i kvalitet og gode råvarer. Men når Summerbird sælger flødeboller til 40 kr. stykket, Mikkeller laver læbepomade, og blomkål bliver fremelsket i skriggrøn og lilla, er det udtryk for, at mad også er blevet mode og mærkevarer, som blot er designet til at få os til at forbruge mere.Værd at tænke over, næste gang man spiser en chokoladefrø med smag af gin og enebær - eller drysser lavasalt på sin æggemad.Mad er mode og mærkevarer.Fakta: NÆSTE UGEDet bliver efterårsbagedag og der bages en saftig nøddekage med kartofler, smovsende kanelsneglecremekage og appetitlige små æblekager.Ugens tipColeslaw siges at stamme fra Holland. Men den berømte kålsalat associeres ikke desto mindre mere med amerikanske køkkener.I USA er det ofte en ret sød og meget fed sag. Den har fået så meget mayo-dressing, at konceptet kålsalat er druknet.Grundideen er at råsylte/ marinere fint strimlet hvidkål/ spidskål, gulerod og lidt løg i en eddikelage med salt og sukker. Eddiken giver salaten lang holdbarhed.Tilsætning af lidt god mayonnaise, syrnet fløde (cremefraiche), sennep, peber og en anelse fint knust kommen gør salaten mere fyldig, aromatisk og rund.Kommen kan udelades, men smagen fungerer så fint sammen med kål.Vælg små og ikke for kompakte spidskål (til både stuvning og coleslaw), de smager bedst.Coleslaw til 4-5 personer: Trim 500-600 g spidskål, skær stokken ud af kålen. Skræl og skyl 2 gulerødder. Snit de to grøntsager i meget tynde og skarpt skårne strimler (brug en god kniv, et mandolinjern eller et meget skarpt råkostjern). Snit 1 lille skalotteløg meget fint, kom det i en skål og hæld ca. 3-4 spsk. æblecidereddike eller alm. sylteeddike over. Tilsæt ca. ¾ tsk. fint salt, ½ spsk. rørsukker, ca. 1 spsk. dijonsennep og 2-3 knivspidser fint knust kommen. Lad det trække i 5 minutter. Vend kål og gulerødder i og lad det trække i 10 minutter.Vend ca. 3 spsk. cremefraiche og ca. 3 spsk. god mayonnaise i.Smag til med peber, salt og evt.lidt mere sukker og/ eller eddike.Lad coleslawen trække mindst en time i køleskab.

Kører du igennem Indre By, kan du ikke undgå at lægge mærke til Torvehallerne, der lokker med friske grøntsager og luksusvarer samt moderigtige »hipsters«, der nyder et glas afkølet champagne på kantstenen, og befinder du dig i Nordhavn, bliver du mødt af imponerende industrisiloer forvandlet til eksklusive lejlig heder, der er befolket af businessmænd i Armani-jakkesæt.København har nået nye højder, og hovedstaden er nu langtfra det snuskede arbejderkvarter, som man forbandt storbyen med for 30 år siden. Men de flotte glasfacader har en pris, og det får Københavns tidligere stadsarkitekt Jan Christiansen til at slå alarm. Han mener, at de dyre boligområder presser den almindelige dansker ud af byen og gør storbyen til en »ghetto for eliten«. Derfor opfordrer han nu politikerne til at adoptere strategier fra New York City og San Francisco for at bevare Københavns mangfoldighed.»Når man udbygger hovedstaden, Carlsberg og Nordhavn, skal man tænke på samme måde som i New York City og bygge almene boliger side om side med de dyre boliger. Det nytter ikke noget, at byen bliver for velhavende,« siger Jan Christiansen, der mellem 2001 og 2010 arbejdede som stadsarkitekt i hovedstaden og var den øverste embedsmand med hensyn til byplanlægning.»Det her er det største problem, vi har. Vi skal dele byen i stedet for at kæmpe mod hinanden,« siger Jan Christiansen.Et flertal i Københavns Kommune er allerede enige om, at 20 procent af nye boligbyggerier skal være almene boliger, hvor huslejen er omkostningsbestemt og altså lavere end markedsprisen.Men Jan Christiansen mener, at antallet skal forhøjes, så det bliver tættere på 50 procent.Derudover mener han, at politikerne skal ændre byggeteknisk strategi, så alle almene boliger bliver bygget klos op ad de dyre boliger. Det er et byggeteknisk krav, som flere storbyer i USA har indført gennem de seneste par år. Det er især tydeligt i New York Citys Lower East Side-kvarter, der blev udbygget op gennem 1990erne og 00erne, og hvor den asia tiske arbejderklasse nu bor side om side med forretningsmanden.En ghetto for eliten?Overborgmester i København Frank Jensen (S) ønsker ikke, at hovedstaden udvikler sig til en elitær by. Men han mener, at den allerede fastlagte strategi sagtens kan dæmme op for den udvikling.»København skal være for alle. Derfor er det helt afgørende, at vi regulerer markedet, så vi ikke ender som f. eks. Paris eller London. Vi skal sikre et bredt udbud af boliger, så almindelige mennesker også fremover kan få råd til at bo i København. Det er derfor, vi udnytter reglerne i planloven fuldt ud og sørger for, at 25 procent af kvadratmeterne er almene boliger, når der bygges i nye områder af byen,« skriver Frank Jensen i en mail til Berlingske.Men det synes Jan Christiansen ikke er godt nok. Han mener, at politikerne skal kæmpe for at ændre planloven.»Det er meget nemt at gennemføre. Der skal bare sættes magt bag de krav og ønsker, men det er et politisk problem, fordi der er mange, der gerne vil have så meget som muligt for lejlighederne.Det er det, der sker i Nordhavn lige nu,« siger han.Ser man på, hvordan befolkningen i København rent faktisk ser ud i dag, viser nye tal fra bl. a. Danmarks Statistik, at antallet af københavnere, der siden 2009 har fået en bacheloreller lang videregående uddannelse, er steget markant, og antallet af højtuddannede ligger nu markant over landsgennemsnittet. Her skal man dog huske, at den udvikling hører sammen med antallet af uddannelses institutioner og studerende i storbyen.Men i modsætning til tidligere bliver de studerende boende i byen, efter at de har fået eksamensbeviset.Den udvikling betyder bl. a., at københavnerne ligner hinanden mere og mere, og langt den største del af byens borgere er i dag personer, der er født i København og omegn og har etnisk dansk baggrund.Gennemsnitsdanskeren tjener stadig lidt flere kroner og øre end københavneren, da der trods alt bor en stor del studerende og arbejdsløse i hovedstaden. Men københavnerens indkomst efter skat og udgifter er steget med over 70 procent siden 2009, mens udviklingen på landsplan ligger under 60 procent.Nye beregninger fra Boligøkonomisk Videnscenter og DREAM (Danish Rational Economic Agents Model), som er navnet på den institution, der bl. a. vedligeholder og foretager beregninger på modellen, viser, at den udvikling vil fortsætte, og inden for de næste 20 år vil befolkningen vokse med op mod 40 procent.Men det boom i befolkningstal skyldes antallet af fødsler i København og betyder altså, at fremtidens københavnere kommer til at ligne hinanden mere og mere.»Op gennem 90erne og 00erne har man haft en boligpolitik, hvor man meget eksplicit sagde, at man ønskede at tiltrække den økonomisk bæredygtige befolkning til København,« siger Anders Lund Hansen, der er professor i geografiog demografived Lunds Universitet, og fortsætter: »Det er klart, at alle de ting tilsammen gør, at man får lavet et København, som vil tiltrække et specielt segment, og det kan godt få karakter af en form for øvre middelklasse-ghetto.« Men selv om de nye tal viser, at boligpriserne i København er på himmelflugt og tiltrækker flere og flere veluddannede danskere, vil overborgmesteren ikke betegne København som en ghetto for eliten.»København er bestemt ikke nogen rigmandsklub, og vi har stadig mange udfordringer.København har for eksempel en markant større andel af hjemløse, stofmisbrugere og langtidsledige end resten af Danmark. Faktisk er det sådan, at hvis Nørrebro og Bispebjerg var selvstændige kommuner, ville de være landets fattigste,« skriver Frank Jensen i en mail, men han understreger, at det er en udvikling, han vil holde skarpt øje med.»København må aldrig blive et VIP-projekt.Som overborgmester ser jeg det som min vigtigste opgave at bevare en mangfoldig by.«.emch@berlingske.dk Det nytter ikke noget, at byen bliver for velhavende.Jan Christiansen, tidligere stadsarkitekt i København.
Eksperter frygter, at de stigende boligpriser vil medføre, at hovedstaden er ved at udvikle sig til en rigmandsghetto. Det får Københavns tidligere stadsarkitekt til at foreslå, at politikerne på Rådhuset adopterer strategier fra New York.
Rosio Sanchez har forberedt sig grundigt inden åbningen af sin første rigtige restaurant. Den tidligere dessert-og udviklingskok på Noma har i et par år drevet de to tacobarer Hija de Sanchez i henholdsvis Torvehallerne og Kødbyen, og så var hun en af de drivende research-kræfter bag Nomas pop-up i Mexico tidligere på året.Alle forudsætninger er således til stede, for at råvareleverancerne er på plads, hvilket er afgørende, når man vil skabe autentisk mexicansk smag på dansk jord. Og lad os bare med det samme konkludere, at Sanchez er klart den mest seriøse manifestation af det mexicanske køkken herhjemme til dato.Fine dining, som et amerikansk medie har kaldt det, er det nu ikke. Stort set alt spises med fingrene, og tempoet er højt på den afslappede restaurant, som kører minimum to seatings hver aften.Smagene er generelt autentiske og traditionelle, og man har f. eks. gjort sig umage med at finde forskellige chilier, men der er også små twist: Den traditionelle tres leches-kage, en sandkage overhældt med forskellige former for mælk, er f. eks. blevet til en ispind, mens chicarron - mexicansk flæskesvær - også laves af torskeskind her på adressen, ligesom man bruger stikkelsbær i stedet for tomatillo (som er en lille grøn mexicansk tomatagtig frugt).Menukortet er bygget op omkring »favourite servings«, som er en menu med fem serveringer til 350 kr., der - mod betaling - kan suppleres med snacks og desserter, hvilket var, hvad vi gjorde.Det giver næsten sig selv, at vi skulle smage guacamolen, der blev serveret med tynde sprøde, meget velsmagende tortillaer og viste sig at være en af de bedste, jeg endnu har smagt af slagsen. Hvorfor, kan jeg ikke helt gennemskue, men eftersom jeg ikke kunne få øje på eller smage »hemmelige ingredienser«, må der simpelthen have været tale om top avocado.Chicharron fik vi i to versioner, den klassiske udgave i form af nogle store, tykke moppedrenge af sprød grisehud med en rød salsa krydret med chile de arbol til at dyppe i. Men faktisk var fiske-chicharronen af torskeskind med to slags dip - stikkelsbærsalsa og mayo - både mere elegant og velsmagende.Efter et par gode cocktails baseret på mezcal (destilleret agave), som har en udpræget røget smag, forsøgte vi med et glas vin, en god, finoagtig savagnin fra Jura (90 kr.).Men selv om det generelle chili-og limeniveau ikke var smertefuldt, var vinen under konstant pres, så vi skiftede til øl. Jeg startede med To Øls Nettles in the Kettles, som er en lækkert cremet saison brygget med brændenælder (55 kr.), mens min ledsager forsøgte sig med Mazarin fra det stockholmske mikrobryggeri Omnipollo (45 kr.), en superfrisk IPA, der ikke var bitter, som mange IPAer, men superfrugtig, næsten eksotisk i stil med de pale ales, man brygger på Warpigs i Kødbyen. Omnipolloen var perfekt til maden, så den fortsatte vi med.Menuen startede med et par østers dryppet med en stikkelsbærlage, chipotle (røget) chili olie og et lille stykke agurk - en fin happer.Næste stop var et par panuchos - en stegt tortilla fra Yucatan, her med en grov mos af græskar toppet med koriander og andre friske urter, som krævede et skvæt lime og et par dryp af de to saucer, som ledsagede menuen - en gul, baseret på habanero, som var mindre brændende, end man skulle tro, og en rød, røget baseret på chipotle.Så fulgte en tyk rød tomat og løgsuppe smagt til med ancho-og morita chili og toppet med en cremet, salat-æggeblomme drysset med sprøde små græshopper, som udgjorde et nøddeagtigt knas.Næste lille servering var kartofler al pastor.Pastor er det mexicanske svar på shawarma, så her var der tale om små kartofler i pastormarinade serveret på en mexican style friskost, fremstillet på det lille italienske La Trecciamejeri i Rødovre og toppet med revet ost. Tjeneren skænkede et lille glas af Jura-vinen, som faktisk passede fint til osten, der faktisk var sjovere end kartoflerne.Hovedretten var et par lækre tacos med fyld af carnitas (her kaldet dirty carnitas, fordi der var tilsat ost), som er det mexicanske svar på pulled pork, trevlet, langtidstilberedt grisekød, her den gode økologiske vare leveret af Spis min Gris.Vi var nu propmætte, men ikke desto mindre nødt til at tjekke, hvad den gamle dessertkok fra Noma mon havde i ærmet.En åben sandwich, viste det sig, bestående af en sprød bund af churro (friteret vandbakkelse) arrangeret med god, cremet parfait, tilsmagt med mezcal og orange blomst og flødeskum med hybenrose på toppen, som jeg faktisk foretrak fremfor den ellers også udmærkede førnævnte tres leches ispind.Så bortset fra, at logistikken endnu ikke forekommer at være 100 pct på plads - den ene tjener vidste ikke altid, hvad den anden gjorde denne aften - har jeg ikke noget at sætte fingeren på og anbefaler således en smuttur i det mexicanske smagsunivers på Istedgade.sof@berlingske.dk Fakta: Det spiste vi:Pork chicharron 70 kr.Fish chicharron 80 kr.Guacamole 95 kr.Favourite servings 350 kr.Tres leches paleta 65 kr.Open churro sandwich 85 kr.

Frodige figurer er Hannovers sjæl20 Julius Cæsar ville ifølge Shakespeare se tykke mennesker omkring sig. Den romerske kejser ville have elsket Niki de Saint Phalles farverige Nanaskulpturer.De er frodige, erotiske, naive og sjove. Hannoveranerne kan glæde sig over tre af dem på den røde tråd ved nummer 20 på Leibnizufer.Guiden Elke Siebert kalder dem Sofie, Charlotte og Caroline. I 1970 var Hannover stort set genopbygget efter Anden Verdenskrig, men byen havde ingen sjæl, og der skulle gøres noget for at lyse byen op. De tre Nana'er blev indkøbt og stillet op i 1974.»Folk var rasende over, at der blev brugt skattepenge på den slags gadekunst.Jeg kalder dem de frivole piger. I årevis var de hadet, men nu er de elsket«, fortæller vores guide.Og det i en sådan grad, at Niki de Saint Phalle i 2000 blev udnævnt til æresborger i Hannover. Ikke nok med det, Phalle blev også opfordret til at udsmykke en over 300 år gammel grotte i Herrenhäuser-haverne; mosaikbilleder af spejle, kulørt glas og småsten samt skulpturer har gjort grotten til en sanseoplevelse.Phalle nåede ikke selv at fuldføre værket. Hun døde i 2002, men grotten blev færdiggjort af hendes stab.Niki de Saint Phalle gengældte hannoveranernes kærlighed og skænkede 300 af sine værker til byens Sprengel-museum.I 2016 havde Arken i Ishøj en stor retrospektiv udstilling med Niki de Saint Phalles værker.Kramerstrasse er forlystelsernes gade29 Højlydt snakken, klirren af glas og fortravlede servitricer og tjenere med store krus øl præger Kramerstrasse i Hannovers Altstadt. Byens fodboldklub Hannover 96 har på udebane spillet 1-1 mod SV Sandhausen og sikret sig oprykning til Bundesligaen. Resultatet får øllet til at flyde i Kramerstrasse.Broyhan Haus er et populært vandhul og spisested her. Bygningen blev oprindelig opført af brygmester Cord Broyhan i 1537 og er et af Hannovers ældste borgerhuse.I 1985 blev den genopført i oprindelig stil.Fra gaden vandrer tørstige sjæle direkte ind i Schänke-afdelingen og får sig en fadøl ved baren eller et af bordene. Man kan også vælge at slukke tørsten nede i Urbock-kælderen, som har den rigtige middelalderstemning. Eller som os fortrække op på førstesalen til Deele-restauranten, der er et intimt lokale med mørke loftsbjælker, rå murværk og solide træborde og -stole samt udsigt til fodboldfansene.Der er ikke meget ' nyt tysk køkken'over maden i Broyhan Haus.Den er traditionelt tysk og solid.Vi bestilte en Grillteller med griseog kalvekød, bacon, pølser, bagt kartoffel med urtesauce og en lille skål salat til 18,5 euro (138 kr.). I Broyhan Haus er der ikke meget grønt på tallerkenen. En Einbecker Dunkel til 3,5 euro (26 kr.) - 0,4 liter krydret med en fin, ristet maltaroma - fuldendte måltidet.Fortidens by findes i det nye rådhus11 Byen ligner et stort bombekrater.Kun ganske få bygninger er uskadte - op mod 90 procent af byen er ødelagt i en grad, så man overvejede at genopbygge Hannover et helt andet sted efter Anden Verdenskrig.På rådhuset står fire modeller af Hannover: En fra 1689, den næste fra 1939, den tredje fra 1945, og den sidste model viser, hvordan Hannover ser ud i dag.»Min 91-årige svigermor oplevede bombardementerne og sagde, at alt var fladt. Inden krigen talte man om ' vidunderlige Hannover', men her var ikke rart i 1945«, fortæller guiden Elke Siebert og peger på bymodel 1939: »Synagogen er sort, fordi den blev brændt under Krystalnatten i 1938. Regningen for oprydningen sendte nazisterne til det jødiske samfund«. De fire store bymodeller står i rådhusets næsten 100 meter høje kuppelsal. Den buede elevator kører én op til udsigtsplatformen i 43 meters højde i en vinkel på 17 grader. Elevatoren var under reparation ved Politikens besøg, men der skal være en flot udsigt.Hannoveranerne taler altid om ' das Neue Rathaus', og rådhuset stammer da også kun fra 1913, selv om det ligner en historisk bygning med de gotisk takkede gavle.Schützenplatz Hannovers største mave33 I 50 år bragte Karoline Duhnsen sine produkter ind fra landet og solgte dem i Markthalle, som er Hannovers svar på Torvehallerne i København og populært kaldes ' Hannovers største mave'. Til ære for den lille torvekone er opstillet en statue af hende uden for hallerne.Her foretager hannoveranerne deres indkøb og nyder et måltid eller en kop kaffe. Det samme gør turisterne. Markthalle er nummer 33 på den røde tråd, og man kan få et måltid til under 5 euro (38 kr.).Man bør i hvert fald smage den lokale Leibniz-Keks. Kiksen er opkaldt efter filosoffen og matematikeren Gottfried Wilhelm Leibniz fra Hannover.Er man mere interesseret i at shoppe i kædebutikker, ligger de i Stadtmitte ved Platz der Weltausstellung, hvor verdensudstillingen Expo fandt sted i 2000. Her finder man gågaden Georgstrasse, som svarer til Paris' Champs-Élysées.Her kan man købe alt: haute couture, billige T-shirts, juveler og tingeltangel.Under gadeplan lokker Niki-de-Saint-Phalle-Promenaden, men guide Elke Siebert fraråder den underjordiske gade, hvis man ikke er til Dunkin' Donuts og deslige.Selv foretrækker hun at handle i Linden-kvarteret, hvor der ikke alene er billigere, men også vrimler med små nichebutikker, cafeer, barer og restauranter frekventeret af studenter, akademikere og excentrikere.Politiken var inviteret af Deutsche Zentrale für Tourismus.poul.husted@pol.dk 
Den tyske by har malet en 4,2 kilometer lang rød linje på fortove og gader, som turister kan følge og undervejs opleve 36 nummererede seværdigheder. Politiken gik en tur på linjen med guiden Elke Siebert, men man kan også selv følge den ved hjælp af brochuren ' Der Rote Faden' eller via en app til sin smartphone.
En ung kvinde bliver skubbet forbi Københavns Torvehaller og op mod Nørreport i en robåd på hjul. Hun holder fast i en kageopsats i fem etager med chokoladekage prydet af lyserødt skum og hindbær. Båden bliver skubbet og trukket af en velvillig flok københavnere, og havde deres tøj ikke været så praktisk, ville situationen ligne en overplanlagt polterabend til forveksling.Det er ikke en polterabend. Det er et nyt realityprogram på Kanal 5 ved navn Det stærkeste netværk, hvor to kendte danskere med mange følgere på de sociale medier skal dyste i forskellige discipliner, der kræver rigtig meget hjælp. Og den hjælp skal de have fra deres følgere. I tilfældet her er det skuespilleren Julie Zangenberg, der bliver kørt afsted af en lille flok ud af de 90.000 følgere, hun har. Til gengæld for ulejligheden får de et glas hjemmelavet marmelade og fornøjelsen af at møde hende.Det kan godt bare køreKomikeren Uffe Holm er vært for løjerne, han råber, når han taler, og det passer fint til programmet.Det akutte behov for action og fart skal tales op, ellers ligner kendisserne og deres følgere bare hvert sit firma på teambuildingtur.I de første fire programmer dyster DR-værten Thomas Skov mod podcastværten Peter Falktoft, tvværten Claus Elming mod hans kollega fra Vild med dans Christiane Schaumburg-Müller, skuespilleren Julie Zangenberg mod tvværten Bubber og Lasse Rimmer.De medvirkende kræver ikke den store introduktion, de er i forvejen kendt fra tv og for målgruppens vedkommende også fra de sociale medier. Deltagerne er vant til at slå ud med armene og kommentere konstruerede situationer, hvor det hele er en leg, man godt kan grine af, selvom man engagerer sig i den.Det stærkeste netværk er den slags tv, det er let at følge med i.Det kan sagtens køre i baggrunden uden, at man går glip af en hel masse. Man kan også sagtens have kvalitetstid på de sociale medier imens uden at gå glip af nogle finesser eller dramatiske vendepunkter.Berømthederne stikker til hinanden, puster sig op og slår ud med armene og hvad der ellers er af attituder, man kan påtage sig i en konkurrencesituation.Opbygningen er enkel: Først skal berømthederne befris fra det mere eller mindre kendte sted i Danmark, hvor de i begyndelsen af hvert program er blevet ført hen og lænket fast med bind for øjnene.Første udfordring er at finde ud af, hvor de befinder sig. Den næste er at få kontakt til en fan med en boltsaks. Det er nemmere for nogle kendisser end for andre.Ud fra et billede skal de gætte, hvor Uffe Holm befinder sig, og der skal de hen og have en opgave som f. eks. at bygge en tømmerflåde til en basketball-stafet i Peblingesøen i København. Vinderen får en fordel til næste dags praktisk anlagte popularitetskonkurrence - f. eks. en meget tung mand til at stille sig sammen med ens følgere, når det skal afgøres, hvem der kunne samle det tungestvejende hold af fans fra internettet.Det stærkeste netværk er reality-tv skåret ind til benet: kendis + projekt + hjælpere + kollektivt ansvar for at tale alvoren op.Nå, det er sådan, vi gørProgrammets omdrejningspunkt er mødet mellem berømthed og følgere. Følgere er ikke nødvendigvis fans, der dyrker et idol. De er snarere forbrugere af den underholdnings-og oplysningsværdi, folk som Jim Lyngvild, Christiane Schaumburg-Müller og Peter Falktoft leverer. De forskellige hjælpere, der træder til, får lov at forklare, hvorfor de følger dem, de følger. Det er noget med et godt grin til morgenkaffen, ligefremme budskaber eller mulighden for at spejle sig i kendissens drømmeliv.Peter Falktoft beskriver selv de sociale medier som sin arbejdsplads og lægger ikke skjul på, at han trives bedst med ikke at møde folk i virkeligheden. Det er ikke lige ham. Thomas Skov har det modsat: »Jeg kan rent faktisk godt lide mine følgere. Det kan godt gå hen og blive en fordel.« Programmet er udramatisk med et let strejf af forlegenhed, der kommer af den grundlæggende usymmetriske relation mellem kendisserne og deres følgere, der pludselig vil kramme. »Nå, det er sådan vi gør,« mumler Lasse Rimmer så og klør sig i nakken.De fleste kendisser gør en dyd ud af at placere sig i øjenhøjde med de følgere, der dukker op, samtidig med, at de skal levere varen som cool person. Lære navnene, klappe dem på skulderen, grine af vittigheder og den slags. Det ville ikke være klædeligt, hvis Lasse Rimmer kom til at snerre af den Lasse Rimmer-fan af en eks-basketballspiller, der tropper op for at påtage sig ansvaret for at ramme basketball-kurven, nu komikeren siger, han ikke selv kan, og så fejler samtlige forsøg.loni@information.dk Peter Falktoft beskriver selv de sociale medier som sin arbejdsplads og lægger ikke skjul på, at han trives bedst med ikke at møde folk i virkeligheden.
' Det stærkeste netværk' er reality-tv skåret ind til benet: kendis + projekt + hjælpere + kollektivt ansvar for at tale alvoren op.
Casual Street FoodCasual Street Food er Malmøs ukronede vinder af den burgerkrig, der hærger i alverdens storbyer.Oksekødet er nærproduceret, bollerne fra et lokalt bageri og fritterne hjemmeskårne. Men de spiller bare biroller i forhold til burger-showets egentlige hovedrolle: Bøffen. Især stegeskorpen og det rosa indre. Halleluja. På menuen er selvfølgelig klassikere som hamburger og cheeseburger, men også burgere med cream cheese/ forårsløg/ jalapeno eller fennikel/ gruyere-ost. Kan man ikke lige klemme en burger ned, serverer Casual-folket fish ' n' chips eller fisketacos - fritteret efter hysterisk høje standarder. Skyl det hele ned med en af de mange specialøl eller en hjemmelavet milkshake. 90-140 SEK inkl. vand. Lukket mandag.Spångatan 32. casualstreetfood. se.Scandwich - Mitt MöllanOmrådet rundt om Möllevångstorget rummer et mylder af nationaliteter og har sine helt egne tra-fikregler. Et tidligere indkøbscenter fra tresserne er genopstået som base for småbutikker, kreative kontorer og ikke mindst et indendørs madtorv.Det er godt gemt - selv for lokale, men absolut værd at lede efter. Frokostfavoritten Scandwich serverer sandwiches - og så alligevel ikke. Serveringen er langt fra to stykker brød med traditionelt fyld. Der ligger godt nok en skive surdejsbrød dernede et sted -under et virvar af ingredienser, der mest af alt minder om en middagsret med en eksploderet salat ovenpå. Scandwich er mester ud i smagskombinationer, og det gælder bare om at vove sig ud i det. Man kan aldrig helt gennemskue, hvad der ligger på tallerknen, men det smager altid guddommeligt.Menuen skifter ofte, men der er noget for enhver, uanset om man er veganer, vegetar eller kødspiser.85 SEK, 105 inkl. fritter. Vand gratis. Lukket søndag.Claesgatan 8. scandwich. se.ScaniaEn tequilabar, der serverer koreansk/ mexicansk fusionsmad, lyder ikke som førstevalget, når frokostsulten gnaver. Men det burde det være. Koreansk og mexicansk passer forunderligt godt sammen, og man glemmer let at tale med resten af selskabet, når maden kommer på bordet hos Scania.Alt kommer til at handle om at proppe hovedet så meget som muligt. Særligt Yaki Niku-oksekødet (biff) er himmelsk. Men uanset hvad man bestiller på Scania, går man glad og overrasket derfra. 85 SEK inkl. salat, vand og kaffe. Åbent mandag-fredag 11.30-14.00 - aftenmenu tirsdagsøndag.Bergsgatan 18. scaniabar. se.Pink Head Noodle BarEn australier, der laver bedre asiatisk mad end de fleste asiater? Lige her. Alene de håndlavede ramen-nudler eller tataren med asiatisk tilbehør er værd at køre over sundet for. Kokkene bag disken smager konstant på maden, betjeningen er opmærksom, og tjeneren spørger indlevende til gæsten. Der bliver taget hånd om én på Pink Head, og smagskombinationerne går lige i hjertet.Samme menu fås hele dagen. Malmö Saluhall, Malmøs nye torvehaller - tæt på centralstationen. 90-135 SEK inkl. vand. Åbent mandagsøndag.Gibraltargatan 6. malmosaluhall. se/ en/ handlare/ pink-headnoodle-bar E.Nordic Street Food på CentralstationenDet startede med en food truck og et svensk mesterskab i bedste street food i 2016. Trucken kører stadig, men nu har Nordic Street Food også fået fast adresse på Centralstationen. Råvarerne er lokale og i sæson. Alt er lavet fra bunden, og klassikere som langtidsbraiseret oksekød med svenske tyttebær udgør stedets burger. Prøv også asparges i tunnbrød. Eller kantarel-wrap, når det er efterår. Der er altid en vegetarret og en kødret på menuen. 85-95 SEK. Åbent hver dag 10-20.Skeppsbron 1. facebook.com/ nordicstreetfood.Saltimporten CanteenSaltimporten ligger i industrihavnen i gåafstand fra Centralstationen. Og både maden og indretningen er gåturen værd. Stedet drives af to gourmetkokke, der stod af ræset for at åbne verdens bedste frokostrestaurant. Man sidder ved langborde skulder ved skulder og vælger imellem to retter: Kød/ fisk/ fjerkræ-retten skifter hver dag, og vegetarretten kører i en uge. Menuen er sparsomt beskrevet, og måske derfor er overraskelsen og glæden over maden desto større. Alt er smukt på Saltimporten: Maden, kokkene, gæsterne og indretningen, men det smukkeste er den gode, imødekommende service. 95 SEK inkl. vand og lækkert brød. Åbent mandagfredag 12- 14.Grimsbygatan 24. saltimporten.com.Johan P.I en sidegade til Lilla Torg ligger Malmøs mest velrenommerede fiskerestaurant, Johan P. Forretningsfolk sidder og mæsker sig i store skaldyrsfade ved borde med stivede, hvide duge. Og det er svært at forestille sig, at der gemmer sig en frokost herinde, der passer til et øl-budget. Men det gør der, hvis man går ind i fiskebutikken. Her er ingen duge på bordene og ingen tjenere med viskestykker på armen. Til gengæld er maden helt på niveau med restauranten inde ved siden af. Mandag til lørdag er der tre retter på tavlen: en med fisk, en med kød og en suppe (oftest fisk).De fås for 100 svenske kroner inkl. vand og hjemmebagt brød. Og hvilket brød! Hjulhamnsgatan 5. johanp. nu.rejseredaktionen@jp.dk Fakta: PRISNIVEAUDet generelle prisniveau i Sverige er omkring to pct. lavere end i Danmark, men i Sverige er momsen lavere på f. eks.hoteller, mad og bøger.METTE KJÆRSGAARDer journalist og bosat i Malmø. Gift med en svensker, mor til en halvsvensker og spiser sig igennem Malmø, så ofte hun overhovedet kan.Især til frokost.
Hinsidan spiser kontorfolk og håndværkere frokost ude flere gange om ugen. Konkurrencen er derfor hård, niveauet højt og priserne lave. Ofte koster en frokost mindre end en flad svensk hundredlap. Se, hvor det er godt at spise netop nu.
Hvis man kan måle niveauet af et mexicansk køkken på dets guacamole, var det allerede efter aftenens første småretter slået fast, at Sanchez Cantina så ubetinget er byens bedste mexicanske spisested. Ikke bare var der tale om avocadofrugter af en særlig kvalitet, men kødets i forvejen store aroma blev koncentreret af en olie på avocadotræets blade, som kokken havde rørt i den friske mos.Der kom endnu mere dybde, endnu mere mexicansk tradition i smagen, når man spiste guacamolen med de medfølgende tacoskaller. Deres kraftige smag af majs kantet af den bitre, syrlige og mineralske profi opstår, når nogen har taget sig tid til at lave tacos på nixtamaliseret masa-dej, hvor majskornene har ligget i et vandbad med 1 procent opløst kalksten.Sådan producerede mayaerne og aztekerne deres masa, sådan gør man det stadig mange steder i Mexico, og sådan har Rosario Sanchez gjort det i sine tacobarer i Kødbyen og Torvehallerne og nu også i sin nye og første restaurant, Sanchez Cantina på Istedgade. At den tidligere dessertkok på Noma nu er trådt ud over tacoens kant og serverer mad helt uden masa, blotlægger kun nye lag af hendes enorme talent.Vi bestilte køkkenets ' Favourite Servings', hvor man for 350 kroner per person får fem retter udvalgt på dagen af kokken. Og det var jo Rosario Sanchez, kunne vi se i det åbne køkken, og hun er jo ret god, hun har arbejdet på Nooooma, fortalte jeg min gæst, og han har før spist hendes vildt gode tacos med mig, så altså  i det lys er 350 kroner ikke meget.Vi bestilte også fiud af kortets fem ' Smaller Bites' til at begynde med.Og det skulle vise sig at være en god idé, hvis man ville smage husets bedste retter. Det var her, vores guacamole dukkede op. Den var sine 95 kroner værd. De skulle endda splittes i to, for alle aftenens serveringer kom som deleretter.To versioner af de mexicanske flchicharron kom som et stort kræmmerhus af puffet grisehud og et dejligt sprødt og dybt aromatisk torskeskind.Men det var faktisk dippen, der var bedst. Til grisen var det en tomatsalsa med en solmoden og uhyre frisk smag tilsat chili de arbol. Til torsken var det den grønne dip på musling og stikkelsbær, der fios til at holde mund.Vildt, mand. Her smager man Noma-eksperimenternes spor i Sanchez' tilgang til sit hjemlands køkken.TempospisningDen bedste af de små retter, og den bedste bid overhovedet denne aften, var en vegetarisk ceviche lavet på blomkål, der var hakket fisammen med tomat, agurk, løg og hvidløg og overhældt med olie og lime. Det lyder jo ikke af noget på papiret. Men det var hysterisk godt. Så magien må opstå mellem linjerne.Cevichen skulle som guacamolen spise med tacoskaller og dyppes i en mayo med chili. Endnu en dip. Og endnu en stor oplevelse. Vi var startet med en skål tacochips og tre slags dip, som hver især havde så meget karakter, at de kunne have været selvstændige appetizere. Særligt den med stikkelsbær, avokado og koriander stak ud med sin syre, parfume og sin lysende grønne friskhed, mens den mørkeste røde masse af røgede chipotlechilier tog os et helt andet sted hen.Her var det tjære og lakrids og en hel underverden af alvorlige aromaer, der åbnede sig for os. Hos Sanchez udvælger de deres mange forskellige chilier med omhu, og det er en ny og stor oplevelse for hver variation.Hvis altså man kan nå at smage forskel med capsaicinens virkning på tungen.For retterne flind i et alt for højt tempo.Oven i hinanden, på kanten af bordet, presset ud mod hjørnet. Godt nok er det en restaurant med udgangspunkt i streetfood. Man deler retterne, man spiser de flaf dem med fiog man skal ikke sidde og dvæle over hver en servering. Og Sanchez Cantina satser på to seatings per aften, så man har kun bordet i to timer, hvilet er helt fair. To timer til mexicanske småretter er rigeligt.Men vi var allerede halvvejs gennem aftenens menu, da der var gået 25 minutter.Da vi var færdige efter ni retter, var der gået 56 minutter, hvor vi havde forsøgt at smage efter detaljerne. Det krævede koncentration. Særligt når de meget stærke chilier og sarte vegetarretter trådte hinanden over tæerne i hysterisk quickstep. På et tidspunkt oplevede jeg at sidde med østersskallen i hånden og bløddyret i munden, mens tjeneren fjernede det fad, jeg havde taget den fra.Derudover blev tempoet også et problem for den tilhørende drikkemenu, hvor den ellers fremragende alkoholfrie cocktail ikke var drukket, før der stod en bryg fra To Øl ved siden af. »Hvad var det nu, øllen skulle drikkes til. Den her? Nej, det var cocktailen. Må jeg smage din?«. Min gæst havde ikke engang drukket ud, før glasset var væk.Nå, nok om det. Maden var fremragende.En panucho (stegt tortilla) kom med purerede græskarkerner, avokado, zucchini og nogle salater. Dybde og tyngde i smagen fra taco og pasta, lethed og friskhed i det grønne fyld. Klassisk Sancheztortilla og halleluja!.Græshopper i suppenDet blev mere vovet med en røget æggeblomme nedsunket i terrakottafarvet tomatsuppe drysset med saltede græshopper.Græshopper er hverdagsmad i det mexicanske gadekøkken. Det var den røgede æggeblomme, der var vovet. Den føjede dybde og umami til tomatens mange aromatiske lag, som yderligere blev vækket til live af lidt chili og syren fra insekterne. Virkelig lækkert.Til gengæld var der ikke meget til scrapbogen fra næste ret af kartofl stegt i chili og serveret med ostecreme, selv om den blev serveret med en god mezcal fra Vago Elote.Menuens afslutning var en tortilla med oksekød, der var langtidssimret til saftige trevler og fyldt med mørk, mexicansk powersmag. Og det var det. Ni retter var overstået.»You almost made it in an hour«, sagde min gæst til tjeneren.»Oh, sorry, did you need to be out sooner?«, svarede hun. Hun havde for travlt til at forstå hans sarkasme.joakim.grundahl@pol.dk .Da vi var færdige efter ni retter, var der gået 56 minutter.Fejl og fakta 23.01.2018:På Sanchez Cantina i Istedgade i København hedder indehaveren Rosio Sanchez og ikke »Rosario Sanchez«, som vi skrev på side 11 i Ibyen fredag 19.1. Undskyld. 
Hvorfor skal man stresse sig igennem den bedste mexicanske mad, vi nogensinde har kunnet spise?
KIM FLYVBJERG»Skinken har et forholdsvis fint udseende.Den har en lettere changerende blankhed, som man også ser ved saltkød. Fedtranden er smal. Skinken dufter godt, og først og fremmest smager den af noget. Pålægsskinke er ofte anonym smagsmæssigt og gør hverken fra eller til - ikke andet, end at man har en idé om, at man får noget protein. Den her skinke smager udmærket.«.NANNA SIMONSEN»Den er lidt glasagtig - dvs. lidt klar og mærkelig tæt i det. Jeg synes, jeg finder en lidt krydret smag, som af laurbær. Jeg kommer til at tænke på Mortadella, som er en slags overdimensioneret leverpølse, der er krydret med bl. a. laurbær, tror jeg. Det betyder ikke, at jeg synes, at skinken smager dårligt, men jeg mener, den er for krydret til at være en almindelig kogt skinke. Derudover synes jeg, at den er lidt for tør og mangler noget fedt.«.KIM FLYVBJERG»Den skive, jeg fik fat i, var rimelig pæn, men tilbage ligger skiver, som har en noget knudret fedtmarmorering. Jeg tror, at skinken er sammensat af mindre stykker kød. Den er ikke så lækker at se på, duften er ikke behagelig, og smagen er heller ikke særlig god. Den smager ikke friskt - der er en grim, ubehagelig smag og eftersmag.«.NANNA SIMONSEN»Jeg tror også, den er sammensat - den er et puslespil. Den er glasagtig, og ligesom ved den forrige synes jeg, der er en svag leverpølsekrydring.Jeg finder også en lille smag af hvidløg, men frem for alt er der en gammel muggen smag. Samtidig er der en smag af konserveringsmiddel, noget kemisk.«.KIM FLYVBJERG»Den har et lækkert udseende. En flot struktur og en fin lille fedtkant. Der er ikke så meget vand og fugt i den her skinke som i de forrige.Kødet er mere tørt på en lækker måde. Der er næsten en smag af flæskesteg, og jeg kan rigtig godt lide den smag. Man kan spise denne skinke som slik, og det har vi også gjort. Der er næsten ikke mere tilbage.«.NANNA SIMONSEN»Ja, man skal skynde sig, hvis man skal have noget af den her skinke. Den har en mild duft, og jeg kan godt lide kødstrukturen. Smagen er ren og god. Det er et godt stykke kogt grisekød.Det er tørt på den gode måde, som kun grisekød bliver det. Jeg kan også godt lide, at kødet ikke bare er lyserødt over det hele, men har ansats til at være gråligt sine steder. Det har flere farver, og noget af det er delikat tørrere end noget andet.«.KIM FLYVBJERG»Den har et ret voldsomt udseende med forskellige marmoreringer i kødet. Fedtkanten er bred med en tynd gummiagtig svær. Men når alt det er sagt, skal man tænke på, at det er et stykke kød, der kommer fra et stort lår på en gris. Jeg forventede en dyb skinkesmag, og jeg aner, at den har været der, men jeg tror, at skinken er ved ramme sidste dato. Den smager ufrisk.Hvor den forrige smagte dejligt af flæskesteg, så smager den her af træt flæskesteg. Af en flæskesteg, der kommer på bordet for tredje gang.«.NANNA SIMONSEN»Jeg er ikke ked af dens udseende. Det er en totalt autentisk skive skinke. Den ligner det, den er - nemlig en skive af et stort griselår. Jeg har heller ikke så meget imod fedtstriben, og sine steder har kødet den tørrede struktur, som jeg godt kan lide. Men den dufter simpelthen ikke godt, og smagen er skuffende. Jeg synes, den er ufrisk. Jeg tror, du har ret i, at den har været rigtig god, men at den er lige ved at blive for gammel.«.KIM FLYVBJERG»Den her er den forriges modsætning. Her er det, som om man helst ikke skal kunne se, at det kommer fra et dyr. Jeg tror, det er en sammensat skinke, der er presset ind i en rektangulær form. Skiverne er kedelige og plastiske at se på. De har kun en svag duft af skinke, og det samme gælder smagen - svag. Det er det, jeg kalder alibi-pålæg. Kødet i sig selv smager ikke rigtigt af noget.«.NANNA SIMONSEN»Den er så bleg, at man skulle tro, at den var blevet blonderet. Den er mild og glasagtig. Jeg synes, der er en lille jernsmag over den. Som om, skiverne er blevet skåret med en kniv, der ikke er af rustfrit stål. Jeg tror også, det er en sammensat skinke. Umiddelbart gør blegheden og det glasagtige, at det hele ser ens ud. Sine steder har kødet dog en ok struktur, men det er en skinke, der er nem at glemme.«.Fakta: Casa ModenaPakke med skiveskåren skinke Købt i: Irma Pris: 140 g for 40 kr.Kilopris: 286 kr.Scopri il GustoPakke med skiveskåren skinke Købt i: Netto Pris: 125 g for 20,95 kr.Kilopris: 167,50 kr.San GiovanniSkåret i skiver af hel skinke i forretningen Købt i: Eataly i Illum Pris: 188 g for 61,25 kr.Kilopris: 328 kr.Bedst til prisen.Skinke fra FrankrigSkåret i skiver af hel skinke i forretningen Købt i: Ma Poule i Torvehallerne Pris: 330 g for 89,10 kr.Kilopris: 270 kr.Fumagalli SelectionPakke med skiveskåren skinke Købt i: Mad &amp; Vin, Magasin Pris: 100 g for 29,50 kr.Kilopris: 295 kr.NANNA SIMONSENGastronom, kogebogsforfatter og madskribent.KIM FLYVBJERGJournalist på Berlingske og glad amatørkokTesten var en blindsmagning. Dommerne fik serveret anonymiserede skiver af fem forskellige slags kogt skinke og bedømte hver enkelt på udseende, duft og smag.Skinkerne blev indkøbt 14. december 2017 og smagstestet 15. december 2017.Hver skinke fik tildelt stjerner mellem 1 og 6, hvor 6 er bedst. Karaktererne her på siderne er afrundede gennemsnit af de to dommeres karakterer. Efter at have fundet en testvinder, fik dommerne oplyst priser og kårede den skinke, de fandt Bedst til prisen.
Grisens lårbasser giver nogle store, rosa-farvede skiver skinke. B Søndags smagsdommere har set, duftet og smagt på skiver af kogt skinke.
Sådan en hverdag i november må man spejde langt efter sprudlende mad-og drikkestemning eller joie de vivre, som Kirsten Birgit sikkert ville sige, omkring Tivolis Food Hall. De nye 7 meter brede fortove langs den buede facade over for Hovedbanegården skal fra foråret fungere som udeservering, men nu og her er der bare øde.Heldigvis er kontrasten slående, når man svinger døren ind til hallen åben og træder ind i en vrimmel af familier, turister, vennepar, forretningspartnere og andet godtfolk, som skal have sig en bid mad - uden det på nogen måde virker hektisk. En varm, gylden belysning, en indretning med masser af lyst træ og en god akustik under de lave lofter skaber en afdæmpet atmosfære, så man knap irriteres over, at hver madbod synes at spille netop deres yndlingsmusik.Tivolis underdirektør har forklaret, at målet med den 850 kvadratmeter store madhal har været at skabe et intimt, hyggeligt sted, hvor »maden udstråler omtanke og kvalitet, og hvor pris og hastighed giver rum til alle«. Og under et besøg fem dage efter åbningen holder madhallen den kurs ret præcist.Atmosfæren er livlig og venlig, menuerne er varierede og indbydende, og både mad og drikke er af fin kvalitet, og logistikken - åh, logistikken, der er så vigtig, når man måske kun lige har en frokostpause til at få en hurtig bid mad eller snart skal nå et tog - fungerer.På den måde har Tivoli truffet et klogt valg ved udelukkende at satse på erfarne restauratører, som ved, at der både skal være en til at tage imod bestillinger og betjene kassen, et tjept hold til at tilberede maden plus en til at stå fast ved espressomaskinen, så kunden kan få sin ordre inden for få minutter.Og det kører på skinner hos næsten alle lige fra start, kunne vi konstatere. Oplevelsen fås endda til rimelige penge.Det er faktisk ret godt gået, at man i så pæne rammer kan slå sig ned og spise sig godt mæt for under 100 kroner.Et væld af byens kendingeMen, for der er et men: Hvor er eventyret? Der er ikke meget eventyr i Tivolis madhal.Faktisk er der forbasket lidt spænding og mystik for ikke at tale om uventede oplevelser.Tivoli har nemlig fyldt hallen med mestendels gamle kendinge som pizzamanden Gorm, Letz Sushi, der i forvejen findes over det ganske land, Ricco med de mange kaffebarer og en række madboder, man i forvejen kender fra Torvehallerne ved Nørreport.Derudover møder man Brødflov, et godt økobageri, som allerede har flere fi-lialer rundt om i byen, Kung Fu fra bl. a.Papirøen og Ravnsborggade, Chicks by Chicks, der i et godt stykke tid har trukket kunder til med deres sprødstegte landkyllinger, Cock's &amp; Cows, som også er et kendt burgerbrand, den islandske helsecafe Gló er allerede repræsenteret i Magasins underetage, mens Tapa del Toro, Hallernes Smørrebrød, Le Petit Vinbar og Retreat er gamle kendinge fra Torvehallerne.Der er kun to-tre steder, som vil trække nysgerrige lokale til i håbet om smagsoplevelser, de ikke har fået før.Her kan nævnes BobbaBella, som er den bornholmske michelinrestaurant Kadeaus bud på fastfood af råvarer fra klippeøen. Derudover er det også interessant at prøve stockholmske Zócalo, der nu er landet i København med sine mexicanske retter, og til slut en mulighed for at smage nogle af bryggeren Anders Kissmeyers aftapninger, som serveres i en bar, han deler med københavnske Bird and the Churchkey, som ginfans godt nok allerede vil kende fra Gl. Strand og Kødbyen.Dermed har Tivoli spillet sikkert. Og derfor vil det formentlig også især blive en hal befolket med turister og tivoligæster og ikke et mødested for lokale foodies, der drømmer om nye stimulanser til ganen.Tivoli Food Hall fungerer som en slags Copenhagen Greatest Food Hits og som et flot visitkort for resten af byens madog snack-scene mere end en reel nyskabelse.birgitte.kjaer@pol.dk Men, for der er et men: Hvor er eventyret? (...) Faktisk er der forbasket lidt spænding og mystik for ikke at tale om uventede oplevelser.Fakta: ZócaloZócalo er en mexicansk betegnelse for en central plads og samtidig navnet på en californisk version af mexicansk madkultur, som svenskere har samlet op og her serverer i dansk aftapning.Hvem sagde internationalt? Nu er det nogle år siden, undertegnede sidst har stået i Mission i San Francisco og fået koriander mellem tænderne og tung bønnemave af en burritofest ved midnat, men jeg vil mene, at Zócalo er et nysseligt stockholmerbud på en madkultur, jeg mindes som noget mere gritty. Den københavnske filial serverer godt nok en ' Block Party BBQ Chicken' helt jævnt i stanniol på papbakke, men ellers er her Tivoli-pænt med en stor, veltilrettelagt menu med vegetariske retter, børnevarianter, et godt udvalg af tacos med blandet andet pulled pork og rib, og man kan få sin burrito som bowl, hvis man ikke er til tortillas.Burritoen til rimelige 89 kroner med fyldig sød, røget smag på grund af chipotle-kylling og barbecuesovs viste sig at være en heftig frækkert. Heftig på grund af sin volumen og fræk, fordi det gængse fyld med ris, sorte bønner og grønt var tilføjet knas af nachos, altså inden i den tynde og ret perfekte sejt-bløde tortilla. Det fungerede godt som et sprødt, salt indslag.Ved siden af fik vi lidt ekstra nachos og en grov guacamole, som smagte af at have stået lige længe nok på køl. Til gengæld var tag selv-tilbehøret i form af salsaer og syltede, syrligt-søde og krydrede rødløg en fiesta.Hallernes SmørrebrødEn madhals-kending - Hallernes Smørrebrød - er rykket ind ved vinduet ud mod Bernstorffsgade.Stadens plads er blandt de trangeste, og der er stole til omtrent lige så mange siddende gæster, som der står smørrebrødsjomfruer (5) bag disken, hvor de piller rejer og smørsteger fiskefileter.Udvalget var stort denne dag hos Hallernes Smørrebrød, der i forvejen har afdelinger i Torvehallerne og Lyngby Storcenter. Og de ved, hvordan et stykke smørrebrød skal komponeres klassisk og uden dikkedarer. Vi prøvede to pindemadsversioner til hver 22 kr.: en med hønsesalt fuld af smag, perfekt stegt bacon og kørvel, og en med kartoffel, velafstemt mayonnaise, løg og timian. Brødet var frisk og skånet for den køleskabstemperatur, der kan gøre rugbrød kedeligt og klægt.Der var lige nøjagtig to store bidder i hvert pindemadsstykke, og det var gode, gode bidder.Næste gang snupper vi de store originaludgaver og skyller ned med med en Mikkeller fra hanen.BobbaBellaI det ene hjørne ud mod forlystelsesparken og den terrasse, der formentlig bliver et trækplaster, når vejret engang bliver bedre, holder BobbaBella til, et af madmarkedets vel nok stolteste indslag.Bag den lille osende grillbar står nemlig folkene fra Kadeau, michelinrestauranten med bornholmske rødder og - som noget nyt - grillsnask på hjernen.Baren er opkaldt efter Kadeaues selvopfundne fabeldyr, BobbaBella, der på bornholmsk betyder noget i retning af troldebarn, og på kortet er der burgere, fritter, ostefritter med havgusost, naanbrød og BobbaBellas sture, sture nummer: shawarma! Kødet, der roterer på spyd bag disken, er halv kylling, halv lam og helt amazing.Dyb kødsmag, både blødt og sprødt, og i fortrinligt selskab med de himmelsk lækre kabis (neonpink stykker af fermenteret majroe), salat og husets egen krydderblanding, og det hele svøbt i hjemmebagt brød.Den shawarma var samtlige 16 ventetidsminutter værd - også selv om vi har set større udgaver til prisen på 65 kr.Så meget desto mere var det tæskeærgerligt, at tænderne måtte kapitulere hele to gange igennem rullen, og fingrene stoppes i munden efter et stykke brusk.Det er afslappet gademad, det her, yes yes, men få lige den brusk af vejen.Kung Fu Street FoodNår forskellige madsteder mødes med hver deres interiør og lydtapet, kan man sjældent undgå musikalske kakofonier i storcenterstilen. Asiatiske Kung Fu Street Foods placering midt i madhallerne betød denne formiddag baggrundsmusik af Norah Jones fra venstre og Earth, Wind and Fire fra højre, og det er og bliver sgu nok aldrig et mashup, der får det bedste frem i maden.Men det er nu engang ikke Kung Fus skyld, og lækkert ser her ud: pokebowls, sprøde forårsruller og glohede ramen-supper med eksempelvis pekingand, braiseret svin eller andeconfit til priser (75-95 kr.), som byens øvrige ramensteder kunne lære noget af. Bao har de også. Den i sig selv smagsneutrale og luftige, dampede bolle lever af sit indhold, hvadenten det er svin, and eller tofu, men denne dag havde Kung Fu været karrige med både hoisin-marinaden og fivespice-krydderier. Resultatet var kød, der havde fin konsistent, men smagte af det rene ingenting og blev serveret smukt, men alt for vådt. Var det vaskevand fra salaten? Kødsaft uden smag? Vi ved det ikke, men det blev i det store hele for pløret, og for 35 kroner burde smagen af and være inkluderet i prisen.Til gengæld hører Kung Fus hjemmelavede lemonade (35 kr.) med ingefær, citron og en dusk mynte i glasset til de bedste og mest liflige i byen.The Bird &amp; KissmeyerLige nårman træder ind i hallen, mødes man af en bar på venstre hånd. Sådan en bar, man gerne vil støde på, hvis man kommer med toget til en ny by og savner en at sludre med, mens man får sig en drink eller en øl.Hylderne bugner af eksklusive ginflasker, for det er Gl.Strand-baren The Bird &amp; The Churchkey, der er kendt for at have Nordens største ginsamling, som her har åbnet en lille ny og tilføjet gode varer fra ølbryggeren Anders Kissmeyer. Vi kom ved frokosttid og tog imod tilbuddet om smagsprøver, før vi besluttede os for, hvilken øl vi skulle have et glas af. Et svært valg, viste det sig, for der er knald på smagen, så hver øl var som en tur i en ny karrusel. For eksempel var Schiøtz Mørk Jule Ale, en såkaldt abbey dubbel på 8 procent, en usædvanlig venlig juleøl, blød, frugtig og rund. Vi gik nu efter den lidt friskere Young Lust (65 kroner), der viste sig også at være som jul i mund. Den mørktgyldne øl, der blev skænket i et højhalset glas, var et sus af smag. Urteagtig smag, ifølge kortet. Men i min mund smagte det mest af enebær og på en god måde. Man kan godt blive lidt træt af menukort, der lover aromaer af dit og dat og fi-ne nuancer af dette og hint, uden at det rigtig bonner ud i mundhulen. Sådan er det ikke med Kissmeyer.Næh, du, her får man smag for kronerne. Og det internationale personale, der kommer fra blandt andet Californien, Australien, Frankrig og Estland, er ikke bare søde til at uddele smagsprøver, før du bestiller, de giver også en sludder med for skillingen.BrødflovDe gør sig umage, de unge formentlig nys uddannede baristaer hos økobageren, som mange vil kende fra filialerne i Torvegade på Christianshavn og på Falkoner Alle på Frederiksberg. Kaffen brygges med dyb koncentration, mælken skummes og hældes først i koppen, når de store bobler er banket ud, og efter alle kunstens regler, hvorefter værket rækkes over disken med noget nær ærefrygt. Og hvis man er til en velskænket, rund og fint balanceret flat white (espresso med en pæn mængde mælk), kan vi trygt anbefale et stop her.Brødflov lokker også med et større udvalg af stenovnbagt brød og smukke kager. Blandt andet citronmarengs, gulerodskage, hindbær-chokoladecrumble og cheesecake bød sig til i montren.Vi gik nu efter en tærte med chokolademazarin toppet med saltet karamel og peanuts. Ikke en kage til den lette side, men sammen med kaffen gjorde den et hæderligt indtryk. Karamellen var fingerslikkende god, mens mørdejbunden godt kunne være sprødere, så den ikke virkede klæg op mod mazarinen. Bagedystdommerne ville nok skræppe op om ordentlig afbagning, før fyldet hældes på. Og de ville have ret. Men det er nu blot en detalje.Tivoli Food Hall kort sagtHipnessfaktorAt få 850 kvadratmeter til at virke nærmest intimt er lidt af en præstation, men det lykkes her. Der er hyggelige kroge, så man kan finde lidt privatliv i madhallen, man kan sidde oppe ved diskene og få en madbar-oplevelse eller slå sig ned på nogle af de små øer med barstole og langborde. Og så er det brandhyggeligt med de rare Tivoli-kontrollører, der tusser rundt i deres fine uniformer og løfter skraldespandslåg for små børn og vipper venligt med kasketten.Dyrt vs. billigtMadhallen er åbnet i et område, der tørster efter mad-og drikkesteder, hvor man kan slå sig ned for en stund og få lidt til hals og mave af ordentlig kvalitet.Og det leverer madhallen - endda uden at vi ryger op i Tivoli-overpriser. En skål dampende ramen fås for 75 kroner og en stor, mættende burrito for 89, mens en velbrygget flat white fås for 34 kroner.Det er nærmest billigt. Her kan de fleste være med uden at blive flået. God stil, Tivoli!.DommenTivoli Food Hall er et godt alternativ for dem, der synes, det trækker lige lovlig meget på Papirøen, men stadig synes, det er lidt spændende at spise streetfood fra de fleste verdenshjørner fra paptallerkener på høje barstole. Der er plads til en enkelt eller to gastronomiske overraskelser mere, men Tivolis madhal med varer fra en række af byens bedste restauratører er den sikre anbefaling, man trygt vil give en nyankommen, der skal ud og smage på byen.
Tivoli Food Hall er et sikkert bud, hvis man skal have en hurtig bid mad af flot kvalitet. Men der er ikke meget gastronomisk eventyr over foretagendet.
Kim Mikkelsen havde egentlig travlt og skulle nå en taxa til lufthavnen. 
" Mens vi lever" er blevet udråbt som årets helt store filmsensation af anmeldere og publikum, selvom den er lavet helt uden statsstøtte. 
Kl. 07.00:  Jeg er sådan En, der altid vågner tidligt. 
Artitekten slapper bedst af, når der sker noget. 
For godt et par uger siden begyndte Skanska arbejdet med at opføre et hotel i bymidten i Drammen syd for Oslo.Hotellet vil, når det står færdigt om to år, have 249 værelser, og i tilknytning til det bliver der også opført erhvervslokaler til f. eks.cafeer og fitnesscentre, til glæde for både hotellets gæster og de lokale beboere.Det særlige - set med danske øjne - er, hvem bygherren er: Det er de norske statsbaners ejendomsselskab Bane Nor Eiendom, der investerer ca. 230 mio. kr. i projektet.Den slags er vi ikke vant til i Danmark, hvor DSB hidtil stort set kun har holdt på de ejendomme, selskabet bruger til sin kernedrift.Men det er på vej til at blive ændret: I forbindelse med forrige weekends politiske forlig om en erhvervs-og iværksætterpakke, blev DSB udpeget som et af de steder, der skal trimmes for at finansiere fjernelse af afgifter på nødder, lavere aktieskat og hvad pakken ellers indeholdt.Ifølge aftaleteksten blev forligspartierne orienteret om, at ' DSB-loven ændres med henblik på at give DSB friere rammer til at generere indtægter fra kommerciel ejendomsudvikling'.Og det er netop den norske model, der er på programmet.Rapport fra konsulenthuseUnder forhandlingerne om erhvervs-og iværksætterpakken ønskede regeringen, at dagpengebesparelser skulle indgå i finansieringen.Det ville Dansk Folkeparti imidlertid ikke være med til, og så satte partiets formand Kristian Thulesen Dahl sig sammen med finansminister Kristian Jensen (V) for at finde alternativer.D et var på den måde, DSB kom ind i billedet.De politiske ledere forholdt sig til en såkaldt sektoranalyse for jernbanen, som konsulentfirmaerne McKinsey &amp; Company og Struensee &amp; Co i sommer afleverede til Transport-, Bygnings-og Boligministeriet.Her kan man læse: ' DSB er i dag ejer af 735 bygninger på i alt ca.750.000 kvm samt 850 grundarealer på i alt 7,7 mio. kvm med et stort uudnyttet kommercielt potentiale. DSB ønsker at få skabt rammer for at drive ejendomsudvikling på lignende vilkår som f. eks. i Norge, hvor NSBs ejendomsselskab, Rom Eiendom, investerer, udvikler og udlejer ejendomme på kommercielle vilkår'.Delfinansiering af jernbanenMere står der ikke om DSB og ejendomme i sektoranalysen, og Finansministeriet kan eller vil ikke fortælle yderligere om planerne, men henviser i stedet til Transportministeriet.DSB selv ønsker heller ikke at uddybe sine ønsker, før forligsteksten er omsat i en ny rammekontrakt.Den eneste viden, offentligheden endnu har om, hvad der skal ske, kommer altså fra de får linjer i sektoranalysen.Det omtalte norske selskab, Rom Eiendom, blev i maj fusioneret ind i Bane Nor Eiendom, i forbindelse med en jernbanereform i Norge.Det svarer til, at DSB og Banestyrelsen i Danmark havde hvert sit ejendomsselskab, som så blev lagt sammen.Det fusionerede selskab i Norge tager sig af alt fra at opføre og drive stationer i småbyer til at udvikle storbyernes bykerner - på det sidste felt er man efter eget udsagn førende i Norge.Der bliver ikke lagt skjul på hensigten med disse kommercielle aktiviteter.' Bane NOR Eiendoms ambition er at få flere til at bruge tog, samt at delfinansiere jernbanen.Dette skal ske ved at bygge boliger og kontorejendomme og skabe gode byrum. Samtidig skal vi tilbyde de rejsende gode faciliteter på stationerne, skabe rammerne for hyggelige serveringssteder og tilbyde parkering til både cykler og biler', hedder det på selskabets hjemmeside.Mange udviklingsaktiviteterROM Eiendom havde ifølge sit sidste regnskab før fusionen en ejendomsportefølje, inklusive udviklingsprojekter, på godt 10 mia. danske kr. De seneste år har selskabet været i stand til at sende mellem en halv og en hel mia. kr. opad i koncernen, og dermed understøtte jernbanedriften i Norge.Udviklingsaktiviteterne spænder vidt. Et eksempel er Østbanehallen i Oslo. Den var oprindeligt en af to store stationer i byen, men den blev nedlagt som station i 1984. Siden har den været shoppingcenter med fokus på fødevarer; lidt a la Torvehallerne i København.Centret, der senest fik et ansigtsløft i 2015, har i alle årene været ejet af de norske statsbanernes ejendomsselskab, under skiftende navne og konstruktioner.Men ejendomsselskabet opfører også et større antal boliger. Specielt i disse år er der store aktiviteter på dette felt, og i 2016 solgte ROM Eiendom 600 boliger.Dilemma om markedsvilkårI Danmark blev den politiske aftale om vækstog iværksætterpakken indgået i Erhvervsministeriets regi, selv om finansieringen blev fundet i Finansministeriet. Det har ikke været muligt at få en kommentar fra erhvervsminister Brian Mikkelsen (K) om, hvad han mener om, at erhvervspakken delvist skal finansieres ved, at et statsligt selskab skal udføre aktiviteter, som ellers i Danmark har ligget i privat regi.Det har heller ikke været muligt at få en kommentar fra Kristian Thulesen Dahl.Men i Ejendomsforeningen Danmark mener formanden John Frederiksen, at regeringen og forligspartierne skulle være gået i en anden retning.»Jeg synes, det hører til i det private erhvervsliv.Hvis efterspørgslen er til at bygge f. eks. hoteller, kan man også sælge grundene til fornuftige priser. Det vil markedet regulere helt og aldeles,« siger John Frederiksen, der også påpeger en helt konkret problemstilling, der vil opstå: »Så snart noget er statsligt ejet, ved man jo ikke, om tingene kører fuldstændigt på markedsvilkår og på konkurrencemæssige vilkår i forhold til det private erhvervsliv i øvrigt. Jeg kan ikke tillade mig at sige, at de ikke vil køre på markedsvilkår. Man alene det, at man kan få mistanken om det, er et problem.«.Jeg synes, det hører til i det private erhvervsliv. Hvis efterspørgslen er til at bygge f. eks. hoteller, kan man også sælge grundene til fornuftige priser. Det vil markedet regulere helt og aldeles.John Frederiksen, formand for Ejendomsforeningen Danmark.
I Norge tjener statsbanernes ejendomsselskab mellem en halv og en hel mia. kr. om året på at udvikle og udleje eller sælge kontorer, butikscentre, hoteller og boliger. Tilsvarende aktiviteter i Danmark skal være med til at finansiere afgiftslempelserne i forrige uges aftale om en vækst-og iværksætterpakke.
Hvor bor du? »Jeg bor i Matthæusgade på Vesterbro«. Hvad kendetegner dit kvarter? »Danmark er jo et land, hvor vi ser os selv som et sted, hvor uligheden ikke er særlig stor. Men Vesterbro er et ret genialt sted at se de ting, for du kan gå oppe fra mig og ned til Hovedbanen, og der ryger du hele spektret igennem. Jeg kan godt lide, at der stadig er noget råt tilbage i byen. Jeg synes, der er blevet lidt for pænt i min ende af Vesterbro. Jeg synes, det det er ærgerligt, at lejlighederne er blevet så dyre, at alle vi rige andelshavere er en stor, homogen masse af folk, der føler, vi holder fast i noget ungt og sejt ved at bo her, samtidig med at vi bruger alle vores penge på dyre barnevogne og Stan Smith-sko. Men det gode ved, at jeg bor lige her, er at Saxobo, som er et af Vesterbros få sociale boligbyggerier, ligger lige ved siden af. Det giver mig lige en vibe af nogle klasseskel, jeg ellers ikke bliver gjort opmærksom på«. Hvor får man den bedste kaffe? »Det gør man på den kaffebar, der bare hedder Kaffe, som ligger på Istedgade lige ved siden af Isted Grill«. Har du et stamsted? »På den modsatte side af gaden fra kaffebaren ligger Vesterbros bedste shawarmabar, Ankara. De kender mit navn, og spørger, hvordan det går, og om jeg skal have det sædvanlige, hjemmelavet pita med hummus og så beder jeg om mindre sharwarma og ekstra salat. Jeg var faktisk utro i lørdags, hvor jeg gik på Kebabistan, og det var bare ikke nær så godt, så nu er jeg tilbage på Ankara«. Hvor går du hen og hører musik? »Det er lidt sådan noget, man ikke må sige, men jeg er faktisk ikke så vild med at gå til koncerter. Jeg keder mig sindssygt hurtigt. Jeg kunne godt lyve og sige, at jeg tager i Vega, det passer bare ikke.Men i vinter var jeg i Frederiksbergs medborgerhus, hvor Lorenzo Woodrose talte og spillede musik indmellem, og det var sindssygt godt. Men at købe en billet til 350 kr. og stå op en hel aften..Jeg kommer til at stå og kigge på andre mennesker imens og tænke over, hvad jeg skal have og drikke i stedet«. Hvor i byen dufter der bedst? »Amager Fælled. Jeg kommer fra landet, så det er rart at cykle et sted, hvor der lugter af regn og mudder. Der får jeg et tiltrængt skvæt natur på vej til arbejde«. Hvor lugter der værst? »Jeg bruger dem flittigt, men jeg er ikke så vild med lugten fra halalslagtere, så jeg trækker altid vejret gennem munden, når jeg skal ind og handle«. Hvis du fik en stor pose penge, hvad ville du så lave om? »Jeg bor jo tæt ved Saxobo, så jeg ville gerne lave nogle tilbud for de unge. De keder sig ad helvede til, sælger lidt hash og fræser ellers bare rundt i deres biler.Det skulle ikke være sådan nogle onkelaktiviteter.Det skulle være noget, der var sejt at lave. Jeg ved ikke, hvad man skulle finde på. Jeg kan bare se, at det flyder med lattergasampuller uden for min hoveddør. Og så er lattergas jo heller ikke sjovere, vel«. Hvor i København føler du mest ro? »Petra, for fem år siden ville hade det her svar, men jeg er begyndt at dyrke yoga.Jeg er ikke særlig god til alt det med vejrtrækningen, men når jeg ligger nede i Senses i Sommerstedgade, som er den gade, hvor jeg tidligere gik i byen og drak bajere, så får jeg følelsen af, hvordan det er at have ro på«. Hvad synes du, København mangler? »Ægte madmarkeder! Ikke ligesom mega-overpriced Torvehallerne eller West-Market, som er en kæmpe skuffelse. Jeg går jo ikke ned og køber en bao i West-Market til 55 kroner, når den selvsamme bao også koster 55 kroner i Kiin Kiins nye restaurant på Vesterbrogade. Hvorfor er det så, at jeg skal gå i WestMarket? Du kan ikke spise dig mæt for under 115 kroner.Der var én fiskebutik i WestMarket, og den er allerede gået nedenom og hjem. Jeg vil have nogle rigtige madmarkeder i nogle store haller, hvor man bliver ægte inspireret til at gå hjem og lave en masse nice mad selv. Jeg er så træt af streetfood, for det er alt sammen det samme. Nu har Aalborg fået deres egen Papirøen, og det er den samme mad til de samme priser lavet af det samme firma.Jeg gider ikke spise mere streetfood.Det er jo bare overpriced takeout i en latterlig papholder«. Hvor er byen grimmest? »Hvis folk spørger, hvilken storby jeg gerne ville bo i, så kan jeg aldrig komme på noget bedre svar end København. Også selv om jeg har været lidt sur på byen i den her samtale. I bund og grund er jeg faktisk ret tilfreds med min by.pernille.jensen@pol.dk 
Hun savner et ordentligt madmarked i København, og så er hun glad for Amager Fælled. I aften er Petra Nagel vært på P3 Guld.
II år har AOK fundet 95 nominerede i 19 kategorier. Brugerne har tippet os om favoritterne, og Byens Bedste-juryen har udvalgt de nominerede. I år har vi rystet posen en smule. Vi har indført, at Byens Bedste-juryen også har en stemme i kapløbet. Juryens stemmer tæller 50 procent i den endelige afgørelse. Byens Bedste hylder de ildsjæle og iværksættere, der sørger for at københavnerne kan hygge sig, når de holder fri.Byen er spækket med kulturelle tilbud og muligheder for både børnefamilier, unge og ældre, hvad enten man er til gastronomiske oplevelser eller en tur ud i byens rum. På AOK værdsætter vi også mangfoldigheden, så der er plads til både de store spillere og de små startups. Hvert år hædrer vi det forgangne års bedste steder og dem, der twistede den bedst i det seneste år. Her er plads til både spritnye foretagender og garvede veteraner. Hvert år tilpasser vi konkurrencen, så der bliver plads til nye tendenser. Nogle kategorier får en pause, mens andre udvikles og bliver en naturlig del af Byens Bedste. I år kan man finde den nye kategori Byens Bedste Street Food, der omfavner den fremadstormende gademad, food trucks og markeder i København. I år er det 17. gang, Byens Bedste-priserne uddeles. I 2007, da konkurrencen løb af stablen, var der hele 40 forskellige kategorier. Her kunne man hygge sig med så spændende kategorier som Byens Bedste Legeplads for drengerøve, Byens Bedste Flirtested og Byens Bedste Udsigt.Her får du et overblik over de nominerede, og du kan smutte ind på aok.dk/ byensbedste17 og afgive dine stemmer. Det er ganske nemt.Du er også samtidig inviteret til Byens Bedste Fest, hvor vi fejrer alle vinderne med musik og underholdning.Festen foregår i Kødbyen på Kødbyens Mad &amp; Marked 10.juni. Mere info følger på AOK. dk.Afstemningen slutter 27. maj.Stahlschmidtred@aok.dk På aok.dk/ byensbedste17 kan du afgive dine stemmer.Sidste dag er 28. maj.Fakta: Byens Bedste 2017Byens Bedste GastronomiGeranium Trestjernet Michelin i Parken Alchemist 45 retters i molekylær magi.Studio The Standards Michelin-perle.Mielcke &amp; Hurtigkarl Legesygt køkken på Frederiksberg.Kadeau Bornholmsk Michelin i Kbh.Byens Bedste Nye RestaurantBrace Italiensk og nordisk smelter sammen.Spontan Kreativt køkken på hip ølbar.Cicchetti Delikate snacks på italiensk.108 Nomas nye Michelin-lillebror.VeVe Vildt vegetarisk verdenskøkken.Byens Bedste På BudgetEl Nacional Alt det bedste fra Sydamerika.Grisen Moderne svinekød på grillbar-facon.Madklubben Nørrebro Klassikere med mellemøstligt twist.Kiin Kiin Bao Bao Designperle med dampede boller.Mes Luksusmad som alle har råd til.Byens Bedste Street FoodDistrict Tonkin Sandwich-perle fra Vietnam.Hija de Sanchez Mexicansk gademad i Kødbyen.Hooked Food-truck med alt godt fra havet.Kuma Traditionel gademad fra Japan.Slurp Ramen Joint Hjemmelavede nudler med smag.Byens Bedste BurgerCock's &amp; Cows Klassisk københavner-yndling.Gasoline Grill En af verdens 27 bedste burgere.Byens Bedste TakeawayHomemate Fine færdigretter til ovnen.Curry Nation Krydrede favoritter fra Asien.Wedofood Bland din egen salat med god smag.Chicks by Chicks Skøn økologisk rôtisserie kylling.Hav2Go Friske fiskeretter fra Torvehallerne.Byens Bedste CaféSocial Sundt og glutenfrit ved Søerne.California Kitchen Sunde fast-food bowls på Nørrebro.Livingstone Hip »hapse-mad« ved Søerne.Souls Bæredygtig oase på Østerbro.Sidecar Dejligt dase-sted på Nørrebro.Byens Bedste Brunch/ morgenmadMad &amp; Kaffe Mix din egen hippe morgenmad.Mash Det er aldrig for tidligt til bearnaise.D'Angleterre Ekstravagant start på dagen.Fars Dreng Afslappet stemning i Indre By.Neighbourhood Økologisk morgenmadspizza.Byens Bedste CocktailbarBrønnum 400 kvm luksus på Kongens Nytorv.Curfew Suveræn klassisk speakeasy-stil.Helium Elegant og eksklusivt i Bredgade Mash Penthouse Cocktails med udsigt på 12. etage.Duck and cover 50er-design-nostalgi i kælderen.Byens Bedste Søde SagerAmerican Pie Tunge tærter på amerikansk.Guilty Små kunstværker med smuk smag.Istid Is lavet med flydende nitrogen.Nicecream Vegansk øko-is på den lækre måde.Social Foodies Chokolade med god samvittighed.Jagger Fastfood-deluxe fra Rasmus Oubæk.Sliders Delikat miniudgave ved Søerne.YoBurger Simpel og ingen dikkedarer.Byens Bedste AOK-prisenWestMarket Byens nye madkarked på Vesterbro.GoBoat Miljøvenlig sejltur i havnen.Verdenshjørnet Madmarked der samler kulturer.Frost Festival Sætter kunsten ud på gadeplan.Copenhagen Dining Week Gourmet-kvalitet til gode priser.Byens Bedste MusikoplevelseCopenhell Hård rock på Refshaleøen.Vega Musikkens Hus på Vesterbro.Nemolands Søndagskoncerter Gratis koncerter på Christiania.Jazzhouse Klassiker med meget mere end jazz.Sigurdsgade 39 Festligt spillested på Nørrebro.Byens Bedste SceneCopenhagen Improv Comedy Første scene til improviseret teater.Eventyrteatret Teater på børnenes præmisser.Besttellers Scenen er skabt til historiefortælling.Skuespilhuset Skuespillets superliga.Republique Nyskabende teater med et twist.Byens Bedste KunstoplevelseCopenhagen Contemporary Internationalt format på Papirøen.Ordrupgaard Klassisk museum med fed park.Kunsthal Charlottenborg Flagrende festligt samtidskunst.Cisternerne En oplevelse under jorden.VESS Ungt galleri helt fremme i skoene.Byens Bedste ØlbarBrus Bryggeriet To Øls nye hippe bar.Haven Ny bar på The Standard.Taphouse 60 fadølshaner med gyldne dråber.Brewers Inc.Få din egen mikrobryg på kortet.RBABARRAB Ny hipster-ølbar på Vesterbro.Byens Bedste KvindemodeVeras Bæredygtigt modekoncept.Norse Projects Minimalistisk og skandinavisk.Project 4 Mode-pusheren i Pisserenden.&amp; Other Stories H&amp;M's sprælske kvalitets lillesøster.River &amp; Raven Alt til en bæredygtig livsstil.Byens Bedste HerremodeHerrernes Magasin Jakkesæt i alle afskygninger.Packyard Klassisk outdoor-inspireret stil.Soulland Dansk design med international vibe.Goods Lækkert brand-mix på Østerbro W19 Nye mærker i Istedgade.Byens Bedste For BørnExperimentarium Videnskab på den fede måde.Game Gadeidræt hvor alle kan være med.Bakken Forlystelser der ikke ruinerer dig.Cinemateket Film og leg i børnehøjde.Cirkusmuseet Gøgl, artisteri og udstilling.Byens Bedste Urbane Initiativ (sponsoreret)Havneringen Binder havnen sammen.Konditaget Lüders Unik udnyttelse af byrum.Urban Rigger Fremtidens bolig på vand.Space 10 Hvordan skal vi bo i 2025? Bycyklen Kom grønt rundt i byen.
Det er ikke kun franskmændene, der skal stemme i disse tider. Du har mulighed for at stemme på dine københavnerfavoritter, når vi kårer Byens Bedste 2017.
Lørdag Jeg har aftalt med min kæreste, Selma, at hun er sammen med vores lille dreng, August, i nogle timer, så jeg har tid til bare at se uforstyrret ud i luften. Jeg har nogle krævende dage, og derfor har jeg brug for tid til bare at være.Jeg er ikke ret god til ikke at lave noget, men jeg ved, at det er vigtigt i forhold til det, som jeg skal præstere i morgen.Mens Selma og August er ude, bruger jeg noget tid på at lære det manuskript, jeg skal bruge til " Danmark synger julen ind", og så får jeg pakket Selmas adventsgave ind: en plakat med et smukt billede fra Netflix-serien " Stranger Things" købt i god tid på nettet. Hun tager en stor tørn, så det mindste, jeg kan gøre, er at lave en adventskalender til hende. Senere kører jeg ud til DR Koncerthuset, hvor vi har prøve på " Danmark synger julen ind".Søndag Omkring klokken seks vågner August, og jeg står op med ham, for Selma har været oppe med ham nogle gange i nattens løb. Klokken 13 kommer jeg ud til DR. Jeg er vært, dirigent og akkompagnerer omkring halvdelen af sangene. Det var min egen idé, at jeg skulle have de tre roller. Det er krævende, men musikken har en sådan karakter, at jeg har overskud nok til at være i de tre roller.Da klokken er 20, og vi går på, føler jeg mig lidt som en cirkushest i manegen. Mens jeg dirigerer det store kor med 300 amatørkorsangere, DR Koncertkoret og DR Børnekoret, får jeg besked i min øresnegl om, hvad jeg skal sige om to minutter. Tidligere har Selma været med, men i år er hun hjemme ved August. Jeg ved, hun vil prøve at se programmet. Selvom jeg er intenst til stede i koncertsalen, mærker jeg, at jeg savner min lille familie. Jeg er ustyrlig træt, da vi er færdige, men jeg bliver hængende og når at sige meget pænt farvel til de medvirkende.Mandag Normalt er jeg sammen med pigekoret tre timer mandag, men på grund af optagelserne til " Den klassiske musikquiz" har de vikar. Jeg er vært på programmet, som plejer at blive sendt på DR K, men for nogle uger siden besluttede DR, at man gerne vil have tre ekstra udsendelser som lørdagsunderholdning til DR 1 i løbet af december. I redaktionen har vi hafttravlt med at forberede os. I dag optager vi tre programmer med DR Symfoniorkestret som husorkester, hvilket er kulminationen på et lidt hektisk forløb.Jeg er glad for at være kaptajn i et program, som kan give seerne et indblik i den klassiske musik, som mange oplever fascinerende, men samtidig som en uhåndgribeligt stor verden at træde ind i.Jeg kommer selv fra et hjem med en rimelig bred musiksmag, hvor det ikke kom på tale at høre en torsdagskoncert, men på Aurehøj (gymnasium i Hellerup, red.) var der en musiklærer, som i en komplet usnobbet atmosfære indførte mig i den klassiske musik, hvilket betød, at jeg faldt pladask i kor-og orkestergryden.Tirsdag Jeg har skrevet fridag i min kalender, og erfaringen siger mig, at jeg skal gøre noget aktivt for at holde dagen fri. Jeg spenderer hele dagen sammen med August og Selma og lægger min telefon fra mig. Vi tager til Babysam for at købe en ny indsats til den lille orms seng. Vi får også tid til at gå ind til Torvehallerne og køber kage med hjem. Jeg har en sød tand og vælger en brunsvigersnegl, som er noget, jeg ikke har smagt før.Jeg køber også en kage til min lillebror, som er flyttet ind i vores opgang, hvilket jeg nyder. Da August sover ud på eftermiddagen, kommer jeg til at tænde for min computer, men jeg fortryder og slukker straks. Jeg er et ekstrovert menneske, der altid har været dårlig til at fordybe mig i en skønlitterær bog, og jeg har svært ved at være i ro.Når jeg nogle gange får migræneanfald, tror jeg, det kan hænge sammen med, at jeg aldrig rigtig har ro.Onsdag Vi har sidste prøve med koret, inden vi skal til Jelling og give to julekoncerter. Den sidste halvanden måned har pigerne haftet hold af vikarer.Det har jeg ikke prøvet at byde dem før, men det har været dygtige mennesker, som har været der i stedet for mig, men jeg føler alligevel, at jeg har ladt dem lidt i stikken, så jeg er spændt på at mærke stemningen til korprøven.De synger forrygende, og stemningen er fin. En korprøve varer i tre timer, og jeg gør meget for, at vi bruger hinandens tid på bedste måde.De ved godt, at jeg har et højt grin og kan være fjollet, men som chefdirigent fremstår jeg med en fasthed, som jeg mærker, giver pigerne en tryghed.Vi har brugt meget tid på at arbejde med korets værdisæt, som i dag er dybt forankret i koret: " Musikken, fællesskabet og mig". De 46 piger er generelt stolte over at være en del af koret, og jeg glæder mig over, at vi ikke kun oplærer musikalsk dygtige sangere, men også lærer pigerne om at indgå i et fællesskab, hvor der er noget, som er vigtigere end den enkelte, hvilket skaber en respekt mellem medlemmerne.Torsdag Da jeg blev ansat som chefdirigent for DR Pigekoret, undrede jeg mig over, hvordan det kunne være en fuldtidsstilling.Jeg tror af og til, medlemmerne af koret undrer sig over, hvad jeg egentlig laver, når jeg ikke er sammen med dem, men der skal blandt andet holdes en del møder op til årets kormæssige højdepunkt: " DR Pigekorets jul" den 17. december. Julen er en slags højsæson for koret, og jeg tænker en del på de følelser, tanker og minder, som vi synger ind i, når pigerne synger julen ind.Jeg har en tæt dag med møder i DR, for der er en række beslutninger, som skal træffes, og meget, som skal samles op på. Jeg når også at komme i Kvickly og aflevere en pakke med babytøj, som skal sendes retur. Da jeg kommer hjem, falder jeg om og sover. Fordi Selma er på med så meget andet, laver jeg gerne mad, hvilket vi har gjort let med en måltidskasse fra Aarstiderne. Planen er at lave en dildsalat med klementiner og servere den med fisk, men da jeg har lavet salaten, lugter jeg til fisken, som ikke er frisk, og så finder jeg på at kombinere salaten med græske frikadeller. Heldigvis velsigner Selma min uortodokse menu.Fredag 98670_ cover_ NH_ 2_ Jeg er sammen med familien, for i morgen bliver en heftig dag, hvor korbussen kører klokken otte med kurs mod Jelling Kirke. Vi skal give to koncerter, og når vi har afsluttet den sidste koncert, bliver jeg kørt til Brøndby, hvor jeg skal medvirke i finalen af " Vidunderbørn", der bliver sendt direkte på DR 1 lørdag aften.Ud på eftermiddagen cykler jeg ind til min barber. Hver tredje uge bliver jeg klippet af Janus hos Barberen i Vognmagergade.Jeg er kommet der i mange år og elsker at være der, og det er blevet sådan et fritsvævende sted, som hverken er hjem eller arbejde, men som betyder noget særligt for mig. Dagbladet Politiken har bedt mig vise et sted i København, så jeg skal mødes til et interview i salonen.nygaard@k.dkFakta: Phillip Faber 3Født 1984. Barneskuespiller med hovedrolle i " Skatteøen" på Folketeatret og i rollen Leslie i " Bølle-Bob".3Uddannet komponist fra Det Kongelige Danske Musikkonservatorium med en master i kordirektion på Kungliga Musikhögskolan i Stockholm fra 2014.3Chefdirigent for DR PigeKoret fra 2013.3Dommer i " Vidunderbørn" og vært i " Den klassiske musikquiz" på DR.3Bor med sin forlovede Selma Mongelard og deres søn i København.
ugen der gik  Mens hans kæreste var ude på en længere gåtur med barnevognen, fik chefdirigent for DR Pigekoret, Phillip Faber, et frikvarter i en uge fuld af julemusik.
I følge sagnet havde det georgiske folk alt for travlt med at spise, drikke og feste, da Gud delte land ud til verdens folkeslag. Derfor kom de for sent, da der ikke var mere land tilbage. Georgierne forklarede Gud, at forsinkelsen skyldtes, at de havde skålet for ham og opfordrede ham til at slutte sig til dem. Han morede sig så meget ved deres bord, at han endte med at give dem det land, han ellers havde gemt til sig selv.« Det kan man læse i den israelske kok og kogebogsforfatter Yotam Ottolenghis »Jerusalem«. Jeg er blevet advaret mod den georgiske skål allerede inden afgangen til Georgien. Nok mest fordi skålen - eller retterne skålene, for det er sjældent gjort med bare én - for det meste drikkes i heftig chacha, som ikke er en dans, men en grappalignende brændevin. Eftersom vi er på vintur, er der dog oftest orange vin, gæret i nedgravede lerkrukker kaldet kvevri, i glasset, så vi undgår at skulle køres til udpumpning.Der går kun kort tid efter, at vi er kommet ud af Tiblisi, før det første festmåltid står klar til os.Måltidet finder vi i den lille landsby Terjola, hvor der bor 37 familier, som alle laver vin hovedsagelig til eget forbrug. Unge Gogita Makaridze har samlet et par af sine vinproducerende naboer, og da vi er færdige med at smage deres vine, sætter vi os til bordet.»Supra«, kalder man det georgiske festmåtid, hvilket egentlig betyder dug: Konceptet går ud på, at man stiller så mange fade med mad på bordet, at man ikke kan se dugen. Faktisk bliver retterne ved med at komme ind på bordet i en lind strøm, og inden længe er det helt fyldt.Hvad gør man så? Stabler fadene i højden! Det er tilsyneladende en ufravigelig del af konceptet, at der skal være mere mad, end vi kan spise: Et gæstfrihedsritual i et land, som altid ligger i kamp med naboen Armenien om, hvem der var den første kristne nation i verden og verdens første vinland, men som i dag er ganske fattigt - det tager flere generationer at komme sig over at have været en del af Sovjetunionen.En anden ufravigelig del af supra-ritualet er, at der skal være en tamada, en toastmaster. Hjemme i Danmark er en toastmaster efterhånden nogenlunde det samme som en konferencier, men her i Georgien har ordet toastmaster stadig sin oprindelige betydning, idet skålemesteren sørger for, at glassene rundt om bordet bliver tømt regelmæssigt.Og det er vel at mærke ikke som derhjemme, hvor man bare siger skål, lægger nakken tilbage og tømmer glasset. Det er toastmasterens pligt at ledsage skålen med en kortere tale.Gogita Makaridze, der som vært er selvskreven toastmaster, starter således med at udbringe en skål for jorden, for uden jorden ville vinplanterne og grøntsagerne ikke have noget at vokse i, og så ville vi ikke have dette festmåltid foran os. Gorgitas næste skål går til kærligheden, for uden kærligheden ville vi ikke være blevet undfanget og således ikke kunne sidde omkring dette bord.Efterhånden som den ene skål tager den anden, begynder også vi gæster at få mod på at rejse os for at udbringe en skål. Jeg indvier således forsamlingen i mine genvordigheder i Frankrig - ikke mindst champagne-regionen, som jeg er nødt til at rejse tyndt i forbindelsen med researchen til en bog - hvor kokkene desværre har glemt at lave god mad, fordi de har mistet kontakten til terroiret. Og så udbringer jeg til forsamlingens bifald en skål for min nyfundne kærlighed, det georgiske køkken, som ikke er avanceret, men ikke desto mindre i tæt forbindelse med jorden og traditionerne.Det giver næsten sig selv, at der er flere slags brød på bordet, bl. a. det særdeles mættende khachapure-fladbrød med ostefyld, som i sig selv kunne udgøre et helt måltid.De første retter, som strømmer til bordet, er primært grøntsagsbaserede, ikke ulig de tyrkiske meze, hvilket i grunden ikke er så mærkeligt, eftersom Tyrkiet er Georgiens nabo mod sydvest. Der er f. eks. næsten altid en salat, der ligner det, vi kalder græsk salat, men som tyrkerne mener, er tyrkisk. Men der er ligeledes klare indflydelser fra både det russiske og det persiske køkken.Til gengæld er der afgjort også ting, som er specifikt georgiske, ikke mindst hvor signaturingrediensen valnødder indgår, ofte i form i form af en salsaagtig sauce kaldet pkhali, som bruges i forbindelse med forskellige grøntsager.Min favoritret ender med at blive tynde skiver af stegt aubergine, som også optræder i ethvert georgisk måltid, rullet omkring en pasta af stødte valnøddekerner krydret med den kløverlignende plante, blå bukkehorn (som jeg aldrig har set herhjemme), morgenfrue, vineddike og hvidløg - og hvis det skal være rigtig festligt toppet med granatæbleke rner, som også bruges rigtig meget her.En anden vanedannende specialitet er mælkesyrefermenterede jonjoli, som grangivelig ligner kapers, men smager helt anderledes og i øvrigt bare er én af flere fermenterede grøntsager, som ledsager det georgiske festbord.Når kødet kommer, er man for det meste allerede propmæt, men det er en del af pakken, selv om det sjældent er det sjoveste, ofte lam eller kylling, en kebab for eksempel. Og hvis man så ikke allerede er blevet dårlig, kommer der en tung og syndig ostegratineret pastagratin, som helst skal være bagt så meget, at den er helt sprød, faktisk må den godt være en smule brændt.E t par dage senere besøger vi et lokalt marked i Zestafoni, hvor små samlere og havebrugere står bag bugnende stande med bl. a. farverige ustandardiserede grøntsager og svampe, som lige er blevet trukket op af jorden, og nyplukket fjerkræ inklusive hoved, hals og fødder. Det her er den ægte vare! Jeg bliver både begejstret og misundelig ved tanken om de sørgelige, frituredunstende fast food courts (West Market og Torvehallerne), som vi kalder markeder hjemme i København.Begejstret køber jeg store saftige valnødder, som ingenting koster, samt stødt blå bukkehorn og morgenfrue, så jeg kan lave de fyldte auberginer, når jeg kommer hjem.Vores guide og vært, den lokalt bosatte amerikaner, John Wurdemann, som er manden bag vinen Pheasants Tears, køber en kasse med de lækreste, nyhøstede kejserfluesvampe.D a vi kommer hjem på vingården, bliver der dækket op til fest igen: John, som er en habil kok, går i gang med lave omelet af svampene, mens et par hans folk tænder op under grillen. Mens vi spiser, slår det mig, at jeg aldrig har smagt bedre æg og tomater. Jeg tvivler på, at tomater nogensinde har smagt så godt i Danmark, men måske var det, før verden gik af lave, også herhjemme, at folk tog sig tid til at dyrke grøntsagerne ordentligt, lave maden fra grunden og sætte sig ned og nyde den sammen i timevis? Er der slet ingen bagsider af mit nyfundne georgiske paradis? Tjahh. Ligesom da jeg året i forvejen var med samme gruppe i Armenien er der flere, som falder fra undervejs, ikke mindst den engelske deltager bliver ret syg - der er altid nogen, som ikke kan tåle mosten eller kosten, når man bevæger sig væk fra den vestlige civilisation.Og så er der det, at nogen jo skal stå i køkkenet og lave maden, så fadene kan blive ved med at tilgå bordet i en tilsyneladende uendelig strøm.Ikke overraskende er det kvinderne - konerne, mødrene og døtrene - som aldrig sidder med ved bordet (i hvert fald ikke i løbet af den uge, vi er af sted) og højst kommer ud af deres køkkener for at drikke en kop kaffe bagerst i lokalet, når det hele er forbi. Det holder nok ikke i længden.Berlingske var inviteret af Georgian National Tourism Administration og Georgian National Wine Agency.sof@berlingske.dk ... der er altid nogen, som ikke kan tåle mosten eller kosten, når man bevæger sig væk fra den vestlige civilisation.
God bordskik og skålkultur i Georgien, et af verdens ældste mad-og vinlande.
To tenorer. Den ene samlet op fra rendestenen hjemme i Danmark. Den anden lige fløjet ind fra det store udland med blomster, laurbærkrans og masser af kram og tillykker efter i weekenden at have vundet en af verdens vigtigste konkurrencer for unge operasangere, Plácido Domingos prestigefyldte Operalia.På Copenhagen Operafestival kan man med bare få timers mellemrum opleve hele den spændvidde, der gør festivalen særlig, og som - når operafestivalen næste år fylder ti år - gør, at folkene bag den med al mulig rimelighed kan klappe hinanden på skuldrene og sige: »Det er sgu' godt gået!«. For på mindre end ti år har Copenhagen Opera Festival vokset sig smuk og stor. Så stor, at omkring 25.000 mennesker sidste år oplevede opera under Copenhagen Opera Festival. Inde og ude, for entré eller gratis på gader, stræder og pladser. Ja, sågar på vandet, hvor den populære operettebåd sejler rundt i Københavns kanalsystem.Nå, men tilbage til de to tenorer. O. k., det med rendestenen er måske en lille journalistisk stramning. Men det er ikke langt fra sandheden.Det bemærkelsesværdige danske tenortalent Rasmus Jupin, som forleden blev portrætteret og fik sin usædvanlige historie fortalt her i avisen, har været omkring depression og lortebleer i aktiveringsjob i vuggestuer, inden han nu, efter ellers i nogle år at have opgivet at få en karriere som sanger, har fået chancen ved en af festivalens mest populære, årligt tilbagevendende begivenheder, ' Operacyklen'.Det bliver ikke mere dansk og mere københavnsk, end når et lille hold sangere hver dag synger pop up-opera et nyt sted i byen. Mandag eftermiddag foregik det på Amager, hvor en stadig tykkere rand af mennesker samlede sig for at lytte, mens Jupin i rollen som den jaloux gøgler Canio smældede kendte italienske toner fra Ruggiero Leoncavallos ' Bajadser' ud over Sundbyvester Plads.Busser og en ambulance med fuld udrykning, et underdimensioneret lydanlæg, der i begyndelsen ikke ville fungere, og en scenografi, som ikke bestod af meget andet end en christianiacykel samt en forhåndenværende kommunal bøgehæk, som sangerne kunne gemme sig bag, gjorde sammen med den forstærkede lyd, at det er svært at snige hjerteantallet op over de tre, der måske lidt uretfærdigt sidder over denne anmeldelse. For selv om det under omstændighederne ikke giver mening med en detaljeret vurdering af de medvirkende sangere, var forestillingen velfungerende og oplevelsen opløftende.Dels lyttede folk. Man kunne simpelthen se, at publikum var optaget af det lille 50-minutters show, som instruktør Tine Topsøe havde stablet på benene med hjælp til klovnekostumerne fra scenograf Gøje Rostrup. Dels sang Rasmus Jupin, mikrofonforstærkning eller ej, så jeg tænkte, at ham vil jeg gerne opleve igen.ET PAR TIMER senere sad jeg så mellem velklædte publikummer i byens fornemme Børssal og lyttede til Levy Strauss Sekgapane.Jeg hørte den bare 26-årige tenor fra Sydafrika i marts måned, da han som en særlig overraskelse til elskere af belcantorepertoiret sang den russiske grev Libenskof i Rossinis fjollekomedie ' Rejsen til Reims' i Operaen. Dengang havde stemmen stadig lidt spændt hårdhed i klangen, men det går stærkt, og mellem de overdådige, mørknede træpaneler i Christian IV's gamle børs var Levy Sekgapane mandag aften tæt på drømmen om en ung, spændstig Rossini-tenor.Han var ganske vist lidt træt, forklarede han med fuldt blus på charmen, for rejsen hjem fra Kasakhstan havde været udmattende.Men han var ikke til at skyde igennem.26 år og nyslået vinder i Plácido Domingo-konkurrencen Operalia, så kan man gå på vandet. Og det gjorde han. Lange linjer hos Bellini. Saft, kraft og en flot kerne i klangen hos Donizetti, og Rossini, der struttede af selvtillid. Sunget præcist så ungdommeligt og let, som man ønsker sig det. Det var en sangerfest, og den fik ekstra friskhed på grund af det improviserede præg. Operafestivalens hjemmeside havde lovet fem kvarter med Sekgapane, men vi fik en hel lille, rigtig koncert med pause i midten og to ekstranumre.Meget prøvetid med den danske pianist Leif Greibe har der sikkert ikke været.Men aftenens klaverhelt, der efter års erfaring i at arbejde med sangere på Det Kongelige Teater ved alt om den metier, viste sit format og hjalp med at løfte aftenen fra noget improviseret til noget helstøbt.O. k., den begyndte med, at Sekgapane måske lidt misforstået sang en håndfuld lieder af Beethoven: ' An die ferne Geliebte'. Der mærkede man, at han stadig har noget at lære, at tyske lieder ikke er hans spidskompetence - ikke lige umiddelbart, i hvert fald - og at det at mestre fremmedsprog er en særlig og vanskelig disciplin for klassiske sangere.MEN SÅ KOM DE italienske belcanto-ting, og dét er Sekgapanes boldgade. Franske fristelser af melankolsk karakter mestrede han også efter overbevisende at have slanket sin klang og leveret fire engelske ' Folk songs' i luksusarrangementer af Benjamin Britten, hvor forskellige tonearter slyngede sig sammen som vedbend.Og så var der mere Rossini til dessert.De arier, den fremadstormende tenor kunne bedst, leverede han med stort overskud. Gik omkring på scenen, spillede skuespil og tog kegler hos en fuld sal, der havde læst interviewet, måske endda fulgt Operalia-konkurrencen, som den forløb i Kasakhstan, og som gav stående, begejstret bifald til morgendagens mand. Præcis som publikum havde gjort det til tenorkollegaen Rasmus Jupin kun et par timer tidligere i solen og blæsten på Sundbyvester Plads.Jeg glæder mig til at høre mere til begge sangere. Med mandags to tenortilbud viste Copenhagen Opera Festival det, der er festivalens afgørende styrke. Opera udendørs er ganske vist ikke det optimale, hvis vi snakker finere vokale nuancer.Men det var der, man mærkede den folkelighed, der er hjertet i italiensk opera, og som gav Leoncavallos gøglertragedie en særlig autenticitet i udtrykket.Inden døre kunne man så nyde den brandvarme, lavaagtige kvalitet i Levy Sekgapanes tenorklang, vurdere stemmen, udtyndingerne, placeringen af vokaler og den slags.En festival, der formår at tilbyde begge slags oplevelser, idet den både rækker ud og præsenterer noget, publikum selv kan strække sig efter, er vellykket. Den viser operagenrens kvaliteter frem uden hverken at gå på kompromis eller lukke dem inde i et elfenbenstårn. Det blev tydeligt mandag på Amager og i den fine Børssal ved Christiansborg.thomas.michelsen@pol.dk 26 år og nyslået vinder i Plácido Domingokonkurrencen Operalia, så kan man gå på vandet.Fakta: FAKTA Copenhagen Opera FestivalFestival for opera i København, der lægger vægt på det folkelige med en hel del gratis begivenheder uden døre.Festivalen varer til og med onsdag i næste uge og byder på alt fra fælles morgensang, operettebåd, kinesisk opera og opera på cykel til recitals med sopranerne Elsa Dreisig og Christiane Karg.I år finder festivalen bl. a. sted udendørs ved Torvehallerne, på Vega og i Operaen.WWW operafestival.dk.
CPH OPERA FESTIVAL På Copenhagen Opera Festival kan man opleve opera, der rækker ud, og opera, man selv skal strække sig efter. Netop det at festivalen tilbyder begge dele, gør den vellykket, vurderer musikredaktøren efter to meget forskellige tenoroplevelser.
Rå artiskokker med parmesanlille forret til 4 personer Ingredienser 4-6 meget friske unge artiskokker 1-2 økocitroner udsøgt jomfruolivenolie, vælg olie presset af nyeste høst (efterår 2016) et par hpndfulde istandsat rucola fint havsalt et stykke parmesan til at rive over sort peber brød Gør artiskokhoveder og stilke (hvis de stadig er friske og sprøde) i stand som beskrevet nedenfor.Læg stilke og hoveder i koldt vand med citron i, efterhånden som de er klar.Dryp hoveder og stilke godt af. Snit begge dele så tyndt som overhovedet muligt med en skarp kniv. Anret dem på tallerkener eller et fad sammen med rucolaen, krydr med lidt salt og pres citronsaft over. Hæld olie over (vær ikke fedtet), riv parmesan over, krydr med sort peber og server med brød til.Klargøring af små artiskokkerFyld vand i en stor skål og pres saft af ½ citron i vandet. Pluk 3-4 lag dækblade af hver artiskok, indtil de (dækbladene) ser sarte og lyse ud og er helt sprøde i knækket. Skær derefter tophalvdelen af artiskokkerne, skær på det tykkeste sted (ca. midt på). Skræl ydersiden af bunden og skræl stilken, hvis den er frisk og sprød. Læg artiskokkerne i skålen, efterhånden som de er trimmet, så bliver de ikke bliver mørke og oxiderede.Penne arrabbiata4-5 personer Ingredienser 3 fed hvidløg 1-2 små friske røde chili (peperoncini) el.tørret chili ca. 400 g modne friske tomater (se ugens tip) godt 1 dl god jomfruolivenolie 1 dåse hakkede flåede tomater af god kvalitet (f. eks. Muttis hakkede økotomater) ½ -1 ½ tsk. sukker fint havsalt 300-375 g tørrede penne af god kvalitet (De Cecco eller Martelli) et stykke pecorino til at rive (se ugens tip) evt. bladpersille, nippet, skyllet, tørret og hakket fint Pil hvidløgsfeddene og hak dem fint. Flæk chilierne og hak dem fint. Alternativt: brug bare en enkel chili, eller brug begge to, men fjern kernerne før det røde frugtkød hakkes, alt efter hvor stærk arrabaiata-saucen skal være. Uden kerner er chilier altid lidt mildere.Flå evt. tomaterne - jeg gør det kun, hvis jeg synes, at tomaterne er meget seje/ kraftige i skindet. Hak dem fint.Sæt en gryde eller en sauterpande med godt halvdelen af olien over moderat blus. Kom chili i, skru ned og lad dem sautere blidt i ca. 40 sekunder (tørret chili kun i ca. 10 sekunder), tilsæt hvidløg og fortsæt med at sautere i yderligere 20 sekunder. Hverken chili eller hvidløg må blive mørke. Tilsæt de hakkede tomater. Skru lidt op og tilsæt tomaterne fra dåse efter et lille minut. Tilsæt resten af olien samt lidt salt, bring det i kog, skru ned og lad saucen simre blidt i et kvarters tid. Den bør plutre lidt. Saucen skal reduceres lidt i løbet af tiden, så den bliver tæt og god i smagen.Juster evt. med lidt sukker og salt, men vær lidt tilbageholdende med salt, for der skal både salt pastavand i saucen og pecorino (som er ret salt) over retten til sidst.Kog penne al dente i rigeligt, velsaltet vand.Hæld pastaen i en sigte, men gem ca. 1 dl af kogevandet.Bland lidt af det i arrabbiata-saucen, men ikke så meget, at den bliver tynd.Vend de nykogte penne i saucen. Server i dybe tallerkner med friskreven peccorino og evt. lidt hakket persille over.Tiramisu4-6 personer Ingredienser 3 meget store eller fire små og meget friske øko-æg 3 ½ spsk. flormelis (i alt) ½ bourbon vaniljestang 350-400 g tempereret mascarpone 20-25 savoiardi-kager (køb færdige eller se opskrift) ca. 2 dl meget stærk espresso (afkølet) ca. ½ dl sød marsala 2-3 spsk. mørk og god kakao 50 g mørk chokolade (min. 70 pct. kakao) Del æggene i blommer og hvider i hver sin røreskål. Pisk æggehviderne med 1 spsk. af flormelissen til de er stive, men ikke hårde og klumpede. Flæk vaniljestangen, skrab kornene ud og kom dem i skålen med æggeblommer.Tilsæt de sidste 2 spsk. flormelis og pisk det til en blød og luftig æggesnaps.Pisk mascarpone i æggesnapsen, så det bliver en glat creme. Fold æggehvideskummet i creme ad tre-fire gange. Vær nænsom, så luften ikke slås ud af massen.Vælg portionsskåle/ glas eller en »fælles« beholder, dvs. et ret dybt fad eller en lav skål.Bland kaffe og marsala. Fordel et lag savoiardi i bunden af fad/ skål el. eller portionsglas og dryp dem med så meget af kaffeblandingen, at de er næsten helt gennemvædet. Fordel et lag af tiramisucremen over, dæk med savoiardi, dryp resten af kaffeblandingen på dem og slut med et lag tiramisucreme. Glat overfladen og dæk med plastfilm. Lad tiramisuen trække og sætte sig i køleskabet i minimum 8 timer, helst natten over eller længere (op til 24 timer).Fjern plastfilmen fra tiramisuen og drys kakao over med en lille sigte. Riv chokoladen fint og drys den oven på kakaolaget. Lad tiramisuen stå fremme i 20-30 min., før den serveres.Hjemmebagte savoiardi (ladyfingers) til tiramisu24-30 stk.Ingredienser 3 æg 80 g sukker + lidt til drys 2 knivspidser fint havsalt ½ stang bourbon vanilje 55 g hvedemel 3 knivspidser bagepulver Del æggene i hvider og blommer i hver sin røreskål. Pisk hviderne med halvdelen af sukkeret og salt, til de er helt stive.Tænd ovnen på 160 grader varmluft. Skrab kornene ud af vaniljestangen og kom dem og resten af sukkeret i skålen med æggeblommer.Pisk blommerne til en lys og luftig æggesnaps.Sigt mel og bagepulver sammen i og vend det i æggeblommemassen. Vend de stiftpiskede æggehvider i ad tre gange. Kom dejen i en sprøjtepose med glat tylle, eller en fryseplasticpose med et lille afklippet hjørne, og sprøjt dejen ud i aflange, tynde kager på en bageplade beklædt med bagepapir. Drys kagerne med lidt sukker og sæt dem i ovnen. Lad dem bage ca. 10 min.og lad dem køle af på bageristen (stadig på bagepapiret).Pil forsigtigt kagerne af bagepapiret og opbevar dem i en lufttæt beholder (helst i enkelt lag ellers med bagepapir imellem).Fakta: DRIKKEN TIL SØREN FRANKArtiskokker er ikke det nemmeste at sætte vin til, eftersom skokkerne har en vis syre og bitterhed, som typisk kolliderer med rødvin. Vælg en syrlig hvid, som f. eks. riesling eller sauvignon blanc.Stort set alle vinregioner i Italien laver pastaegnede rødvine, da pasta jo er det, man spiser hele tiden. I Piemonte er det barbera og dolcetto. I Veneto er det valpolicella (uden ripasso) og bardolino. Med andre ord ung, frisk rødvin uden for meget egefad.Kaffen i denne dessert passer godt sammen med moscato druen (muscat på fransk). Vælg en let moscato d'asti eller en mere tung pantelleria.NÆSTE UGEPåsken nærmer sig, og det er tid til en lille tatar af frisk pighvar og en lun »salat« af lynstegt lam, spinat og søde milde løg.Ugens tip? Små, unge artiskokker (ikke færdigudviklede knopper) kan efter klargøring bl. a. steges, koges og marineres eller gratineres i ovn. De egner sig ikke til at blive kogt og spist som store artiskokker.Men til gengæld kan de spises helt rå som en salat (se opskrift).? De små artiskokker er i sæson lige nu og kan bl. a. købes udendørs i Torvehallerne og sommetider i supermarkeder.? Der findes to slags penne: penne rigate og penne lisce. De sidste er helt glatte, mens de første er riflede (og mest almindelige). De riflede kan »bære« mest sauce.? Det er ikke højsæson for gode tomater lige nu. Men køb de bedste, du kan finde (helst øko), læg dem en uges tid uden plastic (f. eks. i en kurv), ved 17-18 grader, indtil de modner og bliver bløde i kødet.? Pecorino laves af fåremælk, mens parmesan laves af komælk.Friskrevet pecorino har den helt rigtige smag til f. eks. spaghetti cabonara og penne arrabbiata.Pecorino smager aromatisk og salt og er ikke sødlig som parmesan.? Hjemmebagte savoiardi er ikke svære at bage, og de hæver velsmagen i en tiramisu adskillige trin.? Et drys af både kakao og chokolade med højt kakaoindhold på tiramisu er særlig raffineret og lækkert. Skulle man udelade en af delene, bør det være chokoladen.For toppingen må endelig ikke være sødlig.
Weekendens mad er helt italiensk: små sprøde artiskokker fra det italienske forår, en tomattæt penne arrabbiata - pastaret med chilitemperament og en super tiramisu med hjemmebagte savoiardi.
Der er bygninger overalt omkring os. Store og små, smukke og ambitiøse og dem, der er mere eller mindre uigennemtænkte.De fleste af os lever iblandt dem; ofte som passive betragtere af alle disse højhuse, lejlighedskomplekser, butikker og åbne pladser, hvis eksistens vi ikke kender meget til. Men vi er deres publikum. Selv om en butik lukker, lever bygningen videre.Arkitektur er derfor ikke kun flødeskummet på en bygning. Det har en stor ind-flydelse på hele området, og om det er et sted, vi har lyst til at bo, spise og shoppe.Eller om man egentlig helst vil undgå at færdes der.Man kan støde på byer i Danmark, hvor arkitekters rolle har spillet en meget, meget lille del af planlægningen.Og så er der byer, hvor alt der er renoveret eller bygget i de seneste 20 år er en del af en større plan.»Alt det her udspringer af en arkitekturpolitik, som Vejle Byråd vedtog for 20 år siden,« siger Henrik Stjernholm.Han har som stadsarkitekt igennem 35 år stået for udarbejdelsen af byens arkitekturpolitik.I 2015 startede han eget firma og blev derudover redaktør og forfatter på "Arkitekturguide Vejle", der udkom i juni som både bog, hjemmeside og app.Fordi der er sket så meget i byen i løbet af de seneste 20 år, er formålet med projektet at gøre både lokale borgere og turister klogere på tankerne bag den arkitektoniske forvandling. Og i løbet af de kommende timer vil Henrik Stjernholm vise en turist som undertegnede et udvalg af de bygninger og pladser, guiden beskriver.Vi starter på Søndertorv.Midt imellem storcentret Bryggen og biografen og en hel masse valgplakater. Både centret og biografen kunne være kommet til at ligge i udkanten af Vejle, hvor der var mest plads.»Men det har været en vigtig del af bystrategien at samle så meget som muligt i midtbyen for at holde den levende. Særligt når man ikke er større, end Vejle er. Og det byliv, vi ser nu, har understøttet den beslutning.« Alene biografen har omkring 350.000 besøgende om året, og derfor er pointen med arkitekturpolitikken gået op for de fleste beslutningstagere i Vejle.»Men da byrådet vedtog politikken, var der næppe nogle, der havde forudset, hvor stor en betydning, den ville få for Vejle som by og kommune i dag. Vi har fået en langt mere spændende kommune,« siger Henrik Stjernholm.En stor udviklingVejles arkitektoniske ambitioner blev for alvor tydelige i begyndelsen af 1990' erne.Storcentret og biografen er to ting, men det var Torvehallerne og det nye musikhus, der sparkede hele udviklingen i gang. Dertil kommer havneområdet, som er et helt kapitel for sig. Alle, der har kørt forbi Vejle i tog eller over Vejlefjordbroen, har haft direkte udsigt til de bølgeformede lejlighedskomplekser, der af Henrik Stjernholm spås til at være blandt landets mest markante vartegn.Derudover er byen beriget med adskillige byrum og parker, banegården, et museum og de gamle Spinderihaller.Og netop Spinderihallerne er næste stop på ruten.I arkitekturguiden kan man læse, at Spinderihallerne fortæller en af de væsentligste historier om Vejle: historien om, hvordan Vejle forvandlede sig fra en lille provinskøbstad til en driftig industriby.Fortællingen fortsatte, da man i 2009 forvandlede hallerne til 13.000 kvm med kontor - og udstillingslokaler og dermed åbnede for et nyt kapitel i byen - udviklingen fra industrisamfund til et oplevelses-og vidensamfund.Ikke en enkelt spinderimaskine er efterladt. Det er selvfølgelig ærgerligt, siger Henrik Stjernholm, da vi går igennem hallen. Men hallernes industrielle fortid er stadig tydelig, og det har gjort dem til et attraktivt sted at opholde sig.Selv om vægge og kontorlokaler brillerer ved deres fravær, er stedet enormt attraktivt for selvstændige og mindre firmaer. Hallen er fyldt med skriveborde, rumdelere med opslagstavler og et virvar af posters og ledninger fra computere, der alt sammen skaber lidt af en kontrast til det rå beton. Med 80 virksomheder i hus er der fyldt op. Det samme gælder i øvrigt for naboen, den gamle Kedelbygning, fra 1943. Engang lavede den energi til spinderiproduktionen, i dag er den arbejdsplads for virksomheder inden for teknologi, design, leg og læring med fokus på børn.Fokus på detaljerneVejle er langtfra den eneste danske by, der har skullet forholde sig til fremtiden for et stort antal tomme og nedlagte industrihaller. Fredericia bygger en helt ny bydel ved Henrik Stjernholm har igennem 35 år været stadsarkitekt i Vejle. I 2015 stoppede han for at blive selvstændig rådgiver og blev samtidig redaktør og forfatter på det kommunale projekt "Arkitekturguide Vejle".havnen, hvor der tidligere var industriproduktion, Aalborg ligeså, og København arbejder på bl. a. en ny havnefront.For ikke at tale om de byggerier, der skyder op i større europæiske byer omkring os.Tager man udgangspunkt i en by som Vejle, vil man næsten altid finde noget lignende et andet sted, der er større, siger Henrik Stjernholm, da vi har parkeret bilen på havnen.Derfor har fokus ligget på at skabe liv i byen samt på detaljerne i bybilledet. Dertil kommer hele havneområdet, som er resultatet af Helhedsplanen for Vejle Havn fra 2004. Arkitektfirmaet PLOT - nu BIG - med Bjarke Ingels i front, deltog i arbejdet med at udforme det.Ved siden af os tårner "Bølgen" sig op. Overfor ligger den flydende kajakklub og den nye lystbådehavn, og ude i siden ser man Kanalfronten med 111 lejligheder.Bag det hele er en ny kontorbygning for Kirk Kapital - tegnet af Olafur Eliasson - godt på vej.»Det er skægt at se, hvad de 20 år med arkitekturpolitik har betydet,« siger han.»Sådan en "Bølge" havde vi aldrig fået, hvis ikke vi havde ledt efter et nyt ikon til byen. Tanken om at lave noget helt fantastisk på dette sted, kom fra den politik.« Der ligger ofte en god historie eller en lang proces bag de bygninger, vi er omgivet af. Det er Vejle et eksempel på, siger Henrik Stjernholm og smiler skævt.»Men der er altså også nogle bygninger, som er frasorteret.maria.j.glasius@jp.dk Fakta: ARKITEKTURGUIDEN Guide til ny arkitektur" Arkitekturguide Vejle" findes i en bogudgave samt som hjemmeside og (gratis) mobil-app.Bogen giver en oversigt over 60 af Vejles nyeste bygninger, byrum og parker. App og hjemmeside rummer 100 eksempler.Bag guiden står Vejle Kommune, Teknik og Miljø ved stadsarkitekt Lisbet Wolters og arkitekt Henrik Stjernholm, der har været redaktør og forfatter på projektet. Arkitekturfotograf Helene Høyer Mikkelsen har taget billeder.I guiden kan man få information om, hvad projekterne indeholder, og hvordan de er blevet til.
En arkitektur-app giver både lokale og turister en guide til ambitiøse bygninger.
1 En underjordisk japansk drømmeverdenDer er lagt op til en japansk totaloplevelse i Søndermarkens underjordiske cisterner, hvor både sanser og intellekt vil blive mættet. Den japanske arkitekt Hiroshi Sambuichis installation ' The Water' danner nemlig rammen om et appetitligt møde mellem gastronomi og litteratur i et CO2-mættet klima, hvor grønne vækster vokser imellem de spejlede striber af dagslys. Til lyden af cisternernes rislende vand introducerer Japan-specialisten Mette Holm tre forfatterskaber, som alle dyrker middagen og madlavningens æstetiske kvaliteter - bl. a. den evige nobelkandidat Haruki Murakamis.Herefter vil kok og madskribent Katrine Klinken tage publikum fra fiktion til fakta, når hun beretter om den japanske madkunsts skønhed og særligt mættende effekter.Man bliver selvfølgelig heller ikke snydt for smagsprøver på det japanske køkkens herligheder.Kanpai! Smag fra Japan til Danmark.18. aug. kl. 19-21, Cisternerne, Frb. Billet: 250 kr.2 Krebsegilde og gypsy jazzPå Nørrebros Baggesensgade får du mulighed for at hoppe i dit dekadente humør og lade naturvinen flyde, når restaurant Vinskabet inviterer til deres årlige krebsegilde. Det betaler sig at folde pilfingrene ud, for værterne lover, at langbordene vil bugne med krebs og skaldyr og al den mayo, aioli og salat, der skal til.Bliver du tørstig af pilleriet, byder baren på lækre naturvine og øl til fornuftige priser. Har du børnene med, er der desuden sørget for rask underholdning, ligesom der står kaffe og kage klar, når de søde bedsteforældre kommer kl. 17.30 og henter de små basser hjem, så de voksne kan feste ægte og danse videre til Alaska Blondes gypsy jazz.Krebsegilde på Vinskabet Nørrebro Vinskabet. 19. aug. kl. 14-22, Baggesensgade 9, Kbh. N. Billet 50-350 kr.3 Skræddersyet menu af verdens bedste kokkeLyder langborde og pil selv-rejer lige lovligt løssluppet for dig, bør du måske overveje at stige til vejrs på Østerbro, op til den trestjernede michelinfavorit Geranium, som byder på en decideret kokke-kollaboration af den helt fornemme slags. Rasmus Kofoed har nemlig inviteret to andre michelinvindende gastronomiske genier til at udvikle en helt unik menu til lejligheden. Fra San Francisco kommer Dominique Crenn, der ejer Atelier Crenn, og som sidste år blev kåret til verdens bedste kvindelige kok, og fra det sydøstlige Frankrig kommer Anne-Sophie Pic, hvis restaurant, Maison Pic, også har tre michelinstjerner. Det kan med andre ord ikke gå galt. Slet ikke, når vin og kaffe er inkluderet prisen.Dominique Crenn and Anne-Sophie Pic at Geranium. 20. aug. kl. 12 og kl. 19, Geranium, Per Henrik Lings Allé 4. Kbh. Ø. Billet: 3.600 kr.4 Lav din egen hot potDer findes endnu ikke en asiatisk hot pot-restaurant i København, men i Kødbyen kan man prøve kræfter med det populære gastrosociale fænomen. Det interaktive middagskoncept går i al sin enkelhed ud på  at man selv laver maden! Næsten da. Placeret rundt om et bord fyldt med grøntsager og asiatiske specialiteter tilbereder man sammen med venner og familie sin egen gryderet. Man vælger imellem to basissupper - om det skal være vegetarisk eller ikke - og så er det ellers bare om at eksperimentere derudad med de friske råvarer og eksotiske ingredienser. Bliver suppen for spicy, er der asiatisk juice og øl. Og sake! Asian Hot Pot Culinary Experience. 20. aug. kl.18.-21.30, CPH Food Space, Slagtehusgade 11, Kbh. V.Billet: 249 kr.5 Verdens bedste hotdog-dagEr du kørt sur i din sædvanlige ' Henning i presenning' fra den lokale flæskekutter, er det måske nu, du skal overveje at tage pølsetrangen et level op. Til Top Dog Charity kaster internationale gourmetkokke og pølsemænd sig ud i kampen om VM-guldmedaljen for den mest raffinerede hotdog. Deltagerlandenes kreationer bliver bedømt af et knivskarpt dommerpanel bestående af topkokke og madjournalister.Som gæst kan man selvfølgelig købe og smage sig igennem alle de delikate gourmethotdogs og udpege sin egen vinder.Adgangen er gratis, men hver hotdog koster 100 kr.Top Dog Charity. 21. aug. kl. 15-19, Israels Plads, Kbh. K.Pris: 100 kr. pr. hotdog.6 Eskapistisk gastronomiFor dagdrømmeren med udlængsel og akut behov for virkelighedsflugt ligner Madklubbens samarbejde med virtual reality-eksperterne fra Khora en gylden mulighed. I Madklubben Vesterbros lokaler får man ikke bare fire små snack-anretninger, men også fire alternative virkelighedsscenarier, som følger serveringerne. Samarbejdet har til hensigt at udforske, hvad der sker, når maden, man spiser, befinder sig ét sted, mens resten af ens sanser er vævet ind i en anden, kunstig virkelighed.Hvem ved, måske har man slet ikke lyst til at vende tilbage.Khora x Madklubben Vesterbro x A Taste of Virtual Reality. 21.-22. aug. kl. 17-22, Vesterbrogade 62, Kbh. V.Entré: 250 kr.7 Isværksted for børnDet er ikke sikkert, at japansk madkunst, spicy asiatisk hot pot eller avancerede gourmethotdogs får de yngste københavnere til at klappe i hænderne. Heldigvis for dem stabler Coop et isværksted på benene ved Israels Plads, hvor byens børn får lov at dekorere deres egne is.Coop sørger for et scoop økologisk og dyrevenlig flødeis, og så er det op til de små dessertdesignere at vurdere, om den skal toppes med luftig guf eller salt bacon, nødder eller krymmel! Isværksted Coop. 19. aug. kl. 10-15, Israels Plads, Kbh. K.Gratis.8 Torsdagstarteletter og fadølDer er tale om et decideret coinoffer, når landhandlen og ølbaren Omegn fra Torvehallerne byder på deres efterhånden notoriske torsdagstarteletter.Du får dem nemlig for en rund tikrone pr. styk. Omegns egen kok og købmand, Martin Petersen, har lovet at bage 1.000 tarteletter og fylde dem med kærlighed og økologisk frilandskylling fra Dalbakkegård.Langbordene bliver i anledning af festivalen foldet ud på Israels Plads, og der er ingen bordreservation eller billettering - til gengæld kommer Herslev Bryghus og skænker friske øko-fadøl til de tørstige.1.000 tarteletter til en 10' er. 24. aug. kl. 12-19, Israels Plads, Kbh. K.10 kr. pr. tartelet.9 Folkekøkken imellem halmballerneI verdens største halmballehave høster Det Økologiske Folkekøkken alt det spiseklare økologiske grønt, de har, tænder op i stenovn og grill og gør klar til en ' family-style langbordsmiddag'.Der er plads til 100 gæster i haven, som desuden får besøg af de urbane gartnere fra Bioark, der vil demonstrere, hvordan man dyrker svampe i kaffegrums. ' Kaffesvampene' er selvfølgelig med i menuen, der ud over de lokale øko-grøntsager også byder på kødudskæringer fra egen jerseystud. Man kan tage sin egen yndlingsvin eller -sodavand med hjemmefra, men der bliver også serveret drikkevarer i baren. Kommer du en time før middagen, kan du passende nå den cidersmagning, som Holm Cider afholder kl. 17. De har også sørget for en frisk cidermenu til middagen.Økologisk folkekøkken i en halmballehave.24. aug. kl. 18-21.30. Kobbelvænget 65, Brønshøj 149 kr. (+ 100 kr. for cidersmagning kl. 17).10 Krible, krable  og knas!Som i et kinesisk æskesystem er Copenhagen Bug Fest en festival i festivalen. Den foregår i Botanisk Have, hvor den vil byde på alverdens indslag, der belyser insekternes overvældende potentiale. I de grønne omgivelser kan hele familien få lov at klappe melorme eller smage fårekyllinger, og i Palmehuset kan man sanse insekternes summende tilværelse.Rundtomkring vil forskere og eksperter desuden stå klar til at dele ud af deres viden om de små væsener. Ud over viden og smagsprøver byder festivalen på deciderede gastronomiske retter med insekter, som bliver tilberedt af Lui Lezzi og Restuarant Gorillas Michael Pontoppidan.Copenhagen Bug Fest - Insekter på menuen.25. aug. kl. 13-18 og 26. aug. kl. 10-18, Botanisk Have, Kbh. K.Priser: 50-75 kr.WWW copenhagencooking.dk.aske.tolsgaard@pol.dk 
Den populære madfestival begynder denne weekend, og byen kommer til at bugne af gastronomiske oplevelser ugen ud. Både af den slags, der foregår under jorden, mellem halmballer og i toppen af tårnene.

Hvis du tror, du sætter tænderne i en ægte camenbert, efter et besøg i supermarkedets osteafdeling, bliver du i langt de fleste tilfælde skuffet. 
Kritikere i New York kalder Snøhettas forslag til ombygning af arkitekten Phillip Johnsons AT&amp;T-bygning for vandalisme.Grunden til at planerne vækker opsigt er ikke, i modsætning til hvad man kunne forvente, at højhuset er helligt, som det ville være, hvis det var tegnet af for eksempel Frank Lloyd Wright. Balladen skyldes, at den postmodernistiske stil, som huset er tegnet i, indtil for nylig ikke har været regnet for noget særligt eller bare har været lagt for had. Og derfor var der ikke mange, som forventede, at nogen ville reagere negativt på ændringerne.AT&amp;T-højhuset, som er fra 1984, skabte opsigt fra begyndelsen med sin symmetriske og monumentale arkitektur og pompøse hovedindgang. Det er blandt andet denne indgang, som Snøhetta vil erstatte med en stor retningsløs glasfacade. Set direkte forfra kan man se den oprindelige buede indgangs hovedformer gennem glasset, men under en skrå vinkel, som er den, de fleste ser fra, tyder meget på, at de dybe udskæringer i facaden ikke vil være særligt synlige, hvis nordmændene får lov til at bygge. For nu er man vild med PoMo! Johnsons arkitektur kom i kølvandet på et opgør med modernismen, og ideerne stammede blandt andet fra Robert Venturi og Aldo Rossi, og vender man blikket mod Danmark, blev det kult-tidsskriftet SKALA, som mest vedholdende opsamlede tidens tendenser og arkitekturfantasier. Det var nu afdøde Henning Larsen, som finansierede udgivelsen samt driften af et galleri i indre København, der parallelt udstillede 1980ernes arkitektur. Diskussionen havde mange ansigter og vinkler i SKALA, der havde en markant international profil, men også rummede genfortolkninger af gamle danske mestre som Arne Jacobsen og C. F.Hansen. Arkitekturen fik i 1980erne en aura af betydning omkring sig, den fik lov at være sig selv, frigjort fra nyttemoral, velfærdstvang, penge og fra et meget politiseret undervisningsmiljø.Paradoksalt nok kom en del af de huse, der blev bygget i PoMoens navn, til at ligne hinanden. Det gør dem nemmere at identificere i dag, men ændrer intet ved, at også den periodes huse bør behandles respektfuldt.Bygningerne blev kritiseret for at ligne legetøj eller parfumerede kommoder, eller begge dele, hvad der i hovedsagen havde at gøre med dårlig fordøjelse af de mange impulser. For under stilen og de kulørte overflader gemte sig nye ideer om rum og brug.Stærkt stod den unge tegnestue Nielsen, Nielsen og Nielsen (i dag 3XN), hvis gennembrudsværk i stor målestok blev en retsbygning i Holstebro, med et stort søjlebåret tag over tre fritstående bokse med retssale. Huset blev tegnet sidst i 1980erne, men før da havde arkitekterne dog fået opført en række nytænkte huse.Også arkitekten Tage Lyneborg bidrog med periodens bedste enfamiliehuse, ikke mindst når man så på planer og rum, som var mere åbne og dynamiske.Allerede mens festen stod på, var man klar over, at ' postmodernisme' reelt var en misvisende fællesbetegnelse for mange forskellige tilgange og teorier.Mest markant var Aldo Rossis neorationalisme (dengang var man ikke bange for -ismer i arkitekturen), der med sin bog The Architecture of The City fremlagde en gennemgribende analyse af byernes lagdelte historie og arketypiske elementer. Det var en kritik af modernismens ofte monofunktionelle bytænkning, og Rossi talte for sammenhænge på langs af historien. Henning Larsen inviterede Rossi til København, og det er ikke helt ude i hampen, hvis man siger, at nogle af hr. Larsens meste interessante og særegne byggerier stammer fra denne periode. For eksempel Udenrigsministeriet i Riyadh eller Handelshøjskolen på Frederiksberg.I de kommende år skal man på samme måde, som det gælder for al anden historisk arkitektur, begynde at tage stilling til, hvilke PoMoog Neo-huse der skal fredes, og hvilke som må klare sig selv. For bedre at kunne forstå de præmisser, som lå til grund for byggerierne, kræver det, at vi får hentet indholdet i den vilde sky af syrede, smukke tegninger, dyb alvor, opsigtsvækkende teorier og fjollede farvelader, som prægede 1980ernes arkitektur, ned på jorden igen.Som aldrig før er der brug for forståelse af den eksisterende arkitektur, det almindelige kommercielle rodsammen og byernes historiske lag.I dag fyldes byerne op med masseproducerede identitetsløse boligblokke, hvad der er nøjagtigt det samme fænomen, som Venturi og Rossi kritiserede i 1960erne med deres insisteren på at diskutere arkitekturens modsætninger og komplekse sammenhæng både med gamle byer og huse - og med sig selv. Complexity and Contradiction in Architecture hed Venturis bog. Off course.Visse dele af det danske arkitektmiljø er allerede på jagt efter generel respekt og forståelse for det nyere gamle, herunder for ' plimsolleren', som Erik Christian Sørensen selv kaldte sit misligholdte vikingeskibsmuseum i Roskilde. I dag skal man løbe meget hurtigt for at redde den slags arkitektur, selv om den er fredet, for når det er noget med beton og den slags, så uha nej, det hader vi da på forhånd. Man ser ikke kunsten, som naturligvis også er til stede i masser af modernismens bygninger, og som hverken Rossi eller Venturi var blinde for.Særligt Le Corbusiers tanker og arkitektur indgik i Rossis bog.Carl Petersens lille nyklassicistiske museum i Faaborg, der kun træder frem med en smal facade mod gaden, klarer sig til gengæld nok. Selv om også det er utæt og slidt, og der nok skal være en politiker derude, som ikke kan lide arkitektur, som efter Anden Verdenskrig faldt i unåde. Faaborg Museum er jo tudsegammelt og har så mange fine farver på væggene, der for øvrigt er inspireret af Thorvaldsens Museum i København. Selv om Petersen og Bindesbøll hentede deres inspiration i udlandet, så er museet i Faaborg ligesom pæredansk og nix pille, ikke? Men alligevel. Fredning af huse er ikke længere kun et anliggende for syn og styrelser, men også for politiske smagsdommere, og jo tættere vi kommer på vor egen tid, desto sværere bliver det at holde hovedet koldt.UD over føromtalte retsbygning i Holstebro, der er ejet af en privat virksomhed i dag og har været indstillet til fredning uden held, er et godt sted at studere den danske udgave af 1980ernes arkitekturstrømninger boligbyggeriet Blangstedgård ved Odense.Planen for hele byggeriet var tegnet af arkitektfirmaet Lundgaard og Tranberg, og en lang række af 1980ernes førende arkitekter stod for opførelsen af de forskellige bygninger. Herunder planens arkitekter og førnævnte Nielsen, Nielsen og Nielsen.Ser man på det i dag, sidder arkitekten Poul Ingemanns bidrag dog bedst fast i erindringen, ud over at det stadig står der og bliver brugt. Aldo Rossis ideer spillede ind på Ingemanns arkitektur, men tydeligvis også netop Faaborg Museum og Petersens egen favorit C. F. Hansen og dennes hovedværk Vor Frue Kirke. Netop sidstnævnte monumentale tyngdepunkt i København var for øvrigt genstand for stor opmærksomhed fra Aldo Rossis side.Som et større element i byen, lidt sent i perioden, opførtes de basilikalignende Torvehallerne i Vejle af Hansen, Søeberg, Bendixen og Ingvartsen, og når man taler byplan, bør Høje Taastrup Stationsby af Jacob Blegvad og Claus Bonderup føjes til som et væsentligt eksempel.Hvad enten man var glad eller mindre begejstret for det, der blev bygget, var der noget på spil dengang, ud over at fylde byggefelter ud og mase så mange kasser og lejligheder sammen som overhovedet muligt.Ser man på afgangsprojekter fra arkitektskolerne i dag, er der tegn på, at en ny generation af arkitekter gerne vil undersøge og arbejde med byens grundelementer og pladsrum. I januar præsenterede en studerende ved Arkitektskolen i Aarhus, Mike Højrup Nielsen, et forslag til fortætning af området ved Vor Frue Kloster i Aarhus.Dels med et større tungt muret kollegie, en revitaliseret mur omkring klosterhaven, der fastholdes som privat byrum, og en folley, en muret blok med rum, vinduer og trappe, åbent for fri anvendelse, som deler pladsen uden for klosterhaven i to.Huset skaber byen, byen skaber huset.Måske er det ikke en direkte aftapning af Rossis og Venturis ideer, vi har brug for. De frigørende tanker og fede fantasier, som knyttede sig til til PoMo-tiden, er til gengæld vigtige og hører med, når vi skal til at bygge om eller frede eller prøve at påvirke udviklingen af den nye by.Fredning af huse er ikke længere kun et anliggende for syn og styrelser, men også for politiske smagsdommere, og jo tættere vi kommer på vor egen tid, desto sværere bliver det at holde hovedet koldt.
PoMo. Hvad stiller vi op med den bevaringsværdige arkitektur, hvis stilen er miskendt? Martin Keiding slår et slag for dele af postmodernismen, som er bedre end sit rygte og rummede nye ideer.
Da Peter Ødegaard første gang besøgte Portugals hovedstad Lissabon, tabte han sit hjerte til byen. Til at begynde med ikke så meget på grund af byen selv, men fordi Lissabon med sit klima, sine krogede gader og væld af lokale eksotiske butikker mindede ham om Rio de Janeiro. Der boede Peter nemlig som ganske ung og har i mange år haft lejlighed.»Rio er bare så langt væk fra Skandinavien, hvor jeg har min mand Johan, mine venner og mit arbejde. Og så er Rio trods sin skønhed et svært sted at bo og føle sig tryg samtidig,« fortæller Peter Ødegaard.Derfor besluttede han sig ret hurtigt for, at Lissabon skulle være hans hjem om vinteren. Og snart fandt Peter Ødegaard ud af, at Lissabon bestemt ikke var nummer to i forhold til Rio de Janeiro, men at hovedstaden rummer en del kvaliteter, som Rio de Janeiro ikke har.»Her er trygt at være. Det er også ret nemt at komme ind på livet af folk og få et lokalt netværk i det kvarter, hvor du bor,« fortæller Peter Ødegaard.Hans kvarter hedder Príncipe Real og kan bedst sammenlignes med den dyre ende af Østerbro krydret med en tilvækst af yngre hipsterfamilier, der har fået flere barer og caféer ind i området, som ellers tidligere har været mest kendt for at huse den botanisk have og en hulens masse antikvitetsbutikker. Príncipe Real er som resten af byen meget kuperet, fordi Lissabon som Rom er bygget op omkring syv bjergtoppe. Peter Ødegaards lejlighed ligger på den højeste plet i byen med en fantastisk udsigt. Lejligheden købte han og Johan for tre år siden efter først at have boet i en mindre studielejlighed i et andet kvarter.»Den gamle lejlighed var stor nok, men da jeg tilfældigt stødte på den her med dens kæmpe altan, smukke udsigt og et væld af gamle klinker på gulvene, så måtte jeg bare slå til,« siger Peter Ødegaard.Den tidligere lejlighed i bydelen Anjos blev dog ikke solgt, men fungerer i dag som udlejningslejlighed for især mange skandinaver, der ikke blot ønsker at besøge Lissabon, men i høj grad også ønsker at få et drys af de lokale interiørstrømninger kombineret med internationalt udsyn i form af Peter Ødegaards indretning. Faktisk er det med at indrette, få fingre i attraktive lejligheder i byen og videreformidle dem til enten køb eller leje for især skandinaver blevet en del af hans levevej.»Første skridt er at udvælge den rigtige bydel til interesserede lejere eller købere. Nogen vil bo tæt på floden Tejo og torvehallerne, mens andre mere er til byens grønne parker og udsigtspladser,« fortæller Peter Ødegaard og tilføjer, at bydelen São Vicente med sin beliggenhed tæt på Largo da Graça og Campo Santa Clara er blevet en klar favorit. Her findes både nostalgi og nyt samt hyggelige små restauranter og caféer på små grønne torve. Priserne i Lissabon er steget en del de sidste år, så en lejlighed koster fra omkring 30.000 kr. pr. kvm.Iscenesæt dine rumLejligheden er oprindeligt lavet til en familie fra den øvre middelklasse, hvor stukken er rimelig enkel, mens der til gengæld er lagt nogle fine kakler på udvalgte gulve. I dag er der åbnet op til et stort køkken, og vinterhaven er gjort mulig at være i hele året takket være nogle nyere industrivinduer, der også bringer mere lys ind fra nord.De fleste gulve er lagt med planker i cedertræ, der er Portugals svar på dansk fyrretræ. Peter Ødegaard har indrettet de mange rum ud fra en indretningsfilosofi, som han stort set altid har kørt efter.»Det handler om at finde stemningen i hvert rum, før du begynder at male eller slæbe ting ind. Når grundstemningen er på plads, så begynder jeg forsigtigt med blot én farve og arbejder videre ud fra den på interiørsiden. Det handler altså om at iscenesætte hvert rum med respekt og omhu, så det bliver interessant at være i lige netop det givne rum,« fortæller Peter Ødegaard og tilføjer, at det også er mere spændende at bevæge sig rundt i et hjem, når stemningerne skifter afhængig af, hvor du befinder dig.Inspirerende gåtureInteressen for indretning - eller snarere interessen og passionen for at skabe æstetisk, fine stemninger - har Peter Ødegaard med hjemmefra.Han er født i Sakskøbing på Lolland, hvor hans forældre var blomsterbindere og havde en blomsterforretning.Fra helt lille hjalp Peter med i butikken, og som bare 21-årig åbnede han sin egen blomsterbutik på Lolland. Indimellem tog han freelancejobs med at indrette andres butikker, heriblandt for tøjdesigneren Bitte Kai Rand.Det bekendtskab førte med tiden Peter Ødegaard til Stockholm, hvor han skulle indrette hendes nye butik. Opgaven resulterede i, at Peter for 25 år siden mødte sin svenske mand, og at Danmark blev skiftet ud med Sverige.I flere år havde Peter Ødegaard den meget velbesøgte butik Herr Peters Blomster i Stockholm, men da han i længere tid var sengeliggende efter en arbejdsulykke og havde tid til at tænke over det hektiske tempo i sit liv, besluttede han sig for fremover ikke at have butik, men at arbejde freelance med bla. indretning.»Jeg besluttede mig også for at give mig selv tid til at nyde livet og bl. a. forfølge min glæde ved syden, og ja, nu lever jeg her halvdelen af året,« siger Peter Ødegaard og tilføjer, at det betyder så meget for hans livskvalitet at bo et sted, hvor du hele året kan klare dig med en vindjakke, og hvor selv en kort gåtur byder på inspirerende indtryk i form af kakkelfacader, støbejernsgitre og marmorkarme.Det er ofte også under gåture og besøg på faste loppemarkeder og i antikvitetsforretninger, at Peter Ødegaard finder nye møbler til lejligheden.»Jeg kender efterhånden de steder, hvor jeg ikke blot kan finde fine sager, men hvor ejeren også er villig til at give mig gode priser. Der kan snart ikke stå mere i mine to lejligheder, og derfor er det dejligt også at have flere private kunder, som jeg indretter for, og som det er lige så stor en nydelse at finde møbler til,« siger Peter Ødegaard med et smil.bolig@jp.dk Den gamle lejlighed var stor nok, men da jeg tilfældigt stødte på den her med dens kæmpe altan, smukke udsigt og et væld af gamle klinker på gulvene, så måtte jeg bare slå til.Peter Ødegaard Jeg besluttede mig også for at give mig selv tid til at nyde livet og bl. a. forfølge min glæde ved syden, og ja, nu lever jeg her halvdelen af året.Peter Ødegaard.Fakta: HER BORHVEM: Peter Ødegaard, 51 år, freelance blomsterdekoratør, indretningsdesigner og møbel-og boligagent.Se mere på hjemmesiden Peterodegaard-. com og @podegaard på Instagram.HVAD: 150 kvm stor lejlighed fra 1940' erne.HVOR: Lissabon i Portugal.PETER ØDEGAARDS 3 FAVORITDESIGNBUTIKKER I LISSABONYoyo Objects. Butik med portugisiske vintagedesignmøbler og -lamper.A Vida Portuguesa. En livsstilsbutik fyldt med alt det bedste fra Portugal. Der findes tre afdelinger i Lissabon.Pátria Design har fin brugskunst og er samtidig en god møbelbutik.PETER ØDEGAARDS 5 BEDSTE INDRETNINGSTIPSForsøg at bevare husets sjæl ved at indrette i tråd med de givne rammer i stedet for at gøre noget alt for moderne, som ikke passer ind, eller omvendt.Tænk i holdbare naturmaterialer som træ, sten og kakler, og bland forskellige tekstiler for at få struktur og varme ind, som f. eks. hør, uld og bomuld. Alt gerne holdt tone i tone.Undersøg, hvornår din bolig er fra. Kig på billeder, læs om perioden, og få derigennem stilinspiration og farveinput. Lav evt. et moodboard for hvert rum, så projektet bliver overskueligt. Pinterest er et godt sted at begynde.Lad møbler får luft, så du kan se deres silhuet.Indret med årstidens blomster og frugter - gerne duftrige af slagsen.
Blomsterdekoratør og indretningsdesigner Peter Ødegaard bor i vinterhalvåret i Lissabon, hvor hvert rum i hans lejlighed har en særskilt farvetone og stemning.
Italiamo, Parmigiano ReggianoLagret i 24 måneder Lidl, 254 g for 39,37 kr.Kilopris: 155 kr.Bedst til prisen »Den giver den tørhed i munden, som parmesan skal. Den er sødlig og har en rund smag, men jeg synes ikke, at en parmesan skal have en så rund smag. Den skulle hellere være lidt syrlig og have skarphed fra lagringen.Parmesan skal også gerne kunne fungere rent som en »spiseost« - som drys på noget andet mad end pasta, for eksempel en salat eller en carpaccio. Det synes jeg ikke, den her indbyder til. Men den er tålelig.« »Jeg er sådan set meget enig.Den er tålelig, har en nøddeagtig smag, men meget blød, lidt våd.En parmesan skal selvfølgelig ikke være for hård og tør, men heller ikke alt for cremet. Jeg tror, den her er for blød, hvis man vil rive den. Den er mild og kan sikkert bruges til en pasta.«.Italiensk parmesanLagret i 24 måneder Købt på Ostetorvet Torvehallerne, København Kilopris: 300 kr.»Den her ville jeg bytte. Den smager hengemt - som om den har været glemt og ligget for længe i køleskab, og så er den gummiagtigt elastisk. Der er intet cremet tilbage ved den, og den er ved at blive klar, ligesom en parmesan plejer at være ude ved skorpen - den her er bare sådan hele vejen igennem. Den har en konsistens som et andet materiale end noget spiseligt. Der er gået noget galt her.« »Jeg ville også brokke mig til forhandleren, men jeg tror ikke, den er fejlbehæftet. Den har bare ligget for længe og formentlig været pakket ind i plastic. Den er knastør og grim at se på. Og til trods for, at den har så mange tydelige udtrækninger af saltkrystaller, er den ikke knasende. Det er noget tørt smulder, der støver i munden. Smagen er pappet.«.Michelangelo, Parmigiano ReggianoLagringstid ikke angivet Meny, 200 g for 54,95 kr.Kilopris: 274,75 kr.»Den er uinteressant, hverken salt eller sød i smagen. Den er bitter, en smule for syrlig og har ingen skønne aromaer. Jeg finder ikke den sødme, der ellers kommer fra mælkeprodukter, der bliver lagret. Smagen er flad og tør uden dybde. Men den er ikke så slem som den forrige, så jeg vil give den 2 stjerner.« »Jeg oplever heller ingen dybde og er enig i 2 stjerner. Mest bemærker jeg, at den er ret stærk.Stærk på samme måde som en blåskimmelost kan være det.Der er noget fermenteret over den. Jeg synes ikke, at så stærk en smag helt hører hjemme i en parmesan. Osten er ikke muggen, men jeg kan bedst beskrive de stærke toner som smagen af noget hen ad råddent.«.Premieur, Parmigiano Reggiano (vinder)Lagret i 30 måneder Netto, 200 g for 44,95 kr.Kilopris: 224,75 kr.»Den er ret lagret og har mange flere smagsnuancer end de øvrige i udvalget, men jeg tænker også, om den måske er lagret/ opbevaret på en forkert måde, for den har lidt gærede toner. Alligevel er der nogen god smag i den. Man kan i hvert fald smage, at det er parmesan. De andre i udvalget er nærmest ikke kvalificeret til at være parmesaner, synes jeg. Den her skal have mellem tre og fire stjerner.« »Det er den bedste i udvalget.For det første knaser den på den rigtige måde, og konsistensen er ok. Dernæst har den lidt af den sødme, du efterlyste ved en af de andre, Nanna. Men jeg giver dig ret i det gærede. Ligesom den forrige er der noget fermenteret over den. Lidt som de gærede toner i rom, men det er jo ikke så voldsomt, at der står spritånde ud. Jeg er på 3 ½ stjerne, men i sammenligning med de fire andre, synes jeg godt, vi kan forsvare, at den slæber sig op på fire stjerner.«.Irmas Parmigiano ReggianoLagret i 24 måneder Irma, 150 g for 54 kr.Kilopris: 360 kr.»Den er for salt og har en grumset smag. Jeg synes, den smager af Maggiterning eller måske snarere som en gammel grøn alpeost - en af dem, man kan rive selv (ikke at forveksle med den grønne smørbare alpeost).Sådan kan en parmesan godt smage ude ved skorpen, eller når den bliver for gammel, men jeg synes, det er for tidligt for en nyindkøbt parmesan. Den har ikke den rigtige aroma.« »Jeg synes ikke, den er så slem, men den smager ikke af meget.Man kan ikke tale om, at den har en stor smuk smag. Den har en let knasen, er tør på en god måde, og konsistensen er ok. Det er en på det jævne parmesan.Jeg ville ikke spise den rent, men den vil være perfekt at rive over pastaen, eller bruge til risotto.Det er ikke et kunstværk, men det er der ikke nogen af de fem i udvalget, der er.«.DOMMERNES TIP TIL GOD PARMESANOSTKøb en parmesan, der ikke har været pakket ind i plastic i længere tid. Spørg, om du kan få en smagsprøve, så du selv kan bedømme, om duft og smag har den intensitet og fylde, som du ønsker. Hvis du er så heldig at være på rejse i Italien, så hjembring et større stykke - parmesan kan holde sig i meget lang tid. Pak papir eller et klæde løst om osten, så den kan »ånde« og bevare sin aroma, selv om du opbevarer den i en plasticboks i køleskabet.Brug aldrig, som i aldrig, færdigrevet parmesan, der i duft og smag end ikke når p'et i parmesan.ParmesanBetegnelsen parmesan, Parmigiano Reggiano på italiensk, er geografisk beskyttet og må kun anvendes, hvis osten er produceret i særlige regioner i Norditalien, og køerne er fodret efter specifikke retningslinjer. Osten skal være lagret mindst 12 måneder, men generelt anses kvaliteten for at toppe efter 24 måneder.Sådan gjorde vi: Testen var en blindsmagning af fem forskellige parmesanoste.Dommeren fik dem præsenteret i hele trekantede stykker og brækkede selv små smagsprøver af ostene af.De vigtigste kriterier for en god parmesan er ifølge dommerne, at den er vellagret og knaser let. Syrlighed, bitterhed, salt og sødme skal være i balance, og der må også meget gerne være nogle nøddeagtige toner. Konsistensen skal være tør og fed på én gang.Ingen af de fem oste i B Søndags test gav dommerne en stor smagsoplevelse, derfor gav de maksimalt fire ud af seks mulige stjerner.Efter uddeling af stjerner fik dommerne oplyst priserne og kårede en Bedst til prisen.
Dommerne i B Søndags test af fem forskellige parmesanoste blev voldsomt skuffet over kvaliteten. Ingen af ostene ville de spise rent eller som flager på for eksempel en salat eller en carpaccio. De bedste af ostene ville de kunne anvende i en pastaret eller en risotto.
2003 MEYERS IDÉDET HELE begynder ved et tilfælde i det tidlige forår i 20o3. Henrik Pedersen, ejeren af den sydsjællandske restaurant Babette, har fået til opgave at indrette en nordisk restaurant til kulturhuset Nordatlantens Br ygge, men han orker ikke at drive to restauranter. Så han overlader lejemålet til Claus Meyer for en pris af 20.000 kroner i vin.Den danske entreprenør og tv-personlighed kontakter topkokkene Paul Cunningham og Bo Bech, men ender med at vælge René Redzepi, en ung relativt ukendt souschef på Kong Hans Kælder med et glimrende cv - han har blandt andet arbejdet på The French Laundr y og El Bulli, verdens nummer 1, som han senere presser fra tronen.Meyer og Redzepi tager på studietur til Grønland, Island og Færøerne, hvor de blandt andet begejstres af pærelignende majroer, ældgamle hestemuslinger og et ukendt surmælksprodukt: skyr.Kursen er lagt: Noma skal vise Nordens uopdagede madmæssige potentiale og skal ledes af følgende principper: Det friske. Det enkle.Det vilde. De nordiske råvarer.Det sæsonnære.Grøntsager i fremtrædende roller. Nordiske metoder som syltning, røgning, saltning og tørring.Den slags er ikke særlig in i Danmark i 2003, hvor det hotte er spanske tapas.2004 »DU ØDELÆGGER DIN KARRIERE«AMBITIONERNE er fra starten tårnhøje.I et dokument fra juli 2004 står der under punktet ' Strategiske &amp; taktiske ideer': »2 mich stjerner - hvordan når vi det (RR oplæg til næste best. møde)«. De får den første stjerne året efter.I begyndelsen kalder kollegerne restauranten ' sælpuleren' og spørger, om der serveres hvalpenis.Folk spørger bekymret Redzepi, om han godt ved, at han er i gang med at ødelægge sin karriere.Restauranten opleves af mange som Claus Meyers, og folk ringer for at spørge, om Meyer er i køkkenet i dag, selv om han på intet tidspunkt har stået bag gryderne på restauranten. Det oplever René Redzepi som meget frustrerende.Politiken giver Noma 4 ud af 5 kokkehuer - moskusoksen er sej.2006 FØRSTE ÅR PÅ VERDENSRANGLISTENNOMA debuterer som nr. 33 på Restaurant Magazines World's 50 Best, en liste over verdens bedste restauranter ifølge et stort panel af kokke, madanmeldere og restauratører. Spanske El Bulli topper listen.Nomas placering får en note i Politiken.Der er ikke rigtig nogen, der har hørt om World's 50 Best.2007 KNAS BAG KULISSENNOMA får 2 michelinstjerner og en 15.-plads på World's 50 Best.Folk synes, at det er noget mærkeligt noget, at en restaurant kan servere mælkeskind, moskusokse, øllebrød med skyr og radiser i jord og kalde sig gourmet-. Mærkelig for mærkelighedens skyld, siger folk.Bag kulisserne fortæller René Redzepi på en gåtur Claus Meyer, at han ønsker Claus Meyer ud af projektet.Han vil helst være alene. »Der blev jeg sgu ked af det«, siger Meyer til Politiken nogle år senere. Redzepi føler, at Claus Meyer bruger Noma til at fremme sine andre forretninger kommercielt, mens Meyer føler, at Redzepi forsøger at skrive ham ud af historien om Noma.I 2010 er Noma tæt på blive opløst på grund af uenigheden.2008 NOMA PÅ KOGEPUNKTETDOKUMENTAREN ' Noma på kogepunktet' afslører en køkkenchef, der råber og ydmyger sine ansatte: »Næste gang I fucker den her ost op, så eksploderer jeg ud over jer!«, råber han blandt andet.Redzepi føler, at DR har skamskåret udsendelsen.Noma er til eksamen hver eneste dag: Mens ordinære restauranter kan forvente en anmelder eller to om året, har Noma en eller to om dagen - enten madanmeldere, toneangivende bloggere eller en af de 806 jurymedlemmer, som stemmer i World's 50 Best.Redzepi er med til at starte Nordic Food Lab, et laboratorium på en husbåd, der bl. a. skal ' opfinde' nordiske versioner af soja og andet, der kan give den dybe såkaldte umamismag, samt finde frem til nordiske insekter, man kan sætte på menuen.2010 NR. 1 I VERDENNOMA bliver nummer 1 på World's 50 Best, og holdet tager imod prisen i London iført T-shirts prydet med billeder af Nomas gambianske opvasker Ali, der ikke kunne få visum.René Redzepi, søn af en dansk økonoma og en makedonsk muslimsk taxachauffør, er nu ' the greatest chef on Earth' ifølge The Independent og ' madverdenens nye konge' ifølge The Wall Street Journal.Det er spanske El Bulli, der ryger af toppladsen, og i madverdenen føles det monumentalt - ud med den molekylære gastronomi og ind med et nyt paradigme: et fokus på vilde råvarer, selvplukket natur og lokalitet.2011 NOMA ER FASCISMESOCIOLOG Ulla Holm skriver en kronik, hvor hun kalder Nomas søgen efter rene nordiske råvarer og »af andre kulturer uberørte elementer« og sågar serveringspersonalets brune skjorter et udtryk for fascisme. Senere fortr yder hun dog bemærkningen om de brune skjorter.2012 MYRER PÅ HOTELLETDET ER LONDON under de olympiske lege, og alle taler om Nomas myrer.Hundredvis af kendisser, jetsettere og topkokke har lagt 2.000 kroner for Nomas popup-menu på hotel Claridges, og menuen har ants som en af forretterne.Hundredvis af avisartikler og facebook-og twitteropdateringer er siden begyndt med: »Jeg har spist myrer!«. Det er den mest omtalte ret, Noma nogensinde har lavet.Myrerne smager af kunstig appelsin og er indsamlet af Thomas Laursen, en efterskolelærer fra Silkeborg, der har brugt dem til at chokere og begejstre teenagere i undervisningen med ved f. eks. at servere ' orangechokolade'. Da han i 2011 kommer i kontakt med Noma, foreslår han dem at tage myren på menuen.Redzepi er på coveret af Time Magazine under titlen ' Locavore Hero' - locavore er en, der spiser lokale fødevarer.Samme år var han på Time Magazines liste over verdens 100 mest indflydelsesrige personer.Ifølge en opgørelse i magasinet Eater er Noma den sværeste restaurant i verden at få bord på. Noma-direktør Peter Kreiner anslår, at 1.000.000 gæster har forsøgt at få bord på Noma i løbet af året.2013 ATTACK OF THE ROSKILDE SYGEFOR ANDET år i træk er René Redzepi på forsiden af Time. Men derfra går det ned ad bakke. Noma mister 1.-pladsen på World's 50 Best, og kort tid efter går det helt galt, da restauranten smitter 82 gæster med roskildesyge.' Nyt på Nomas menu: Håndplukkede smitsomme virusser', skriver webstedet The Braiser. ' Restaurant efterlader gæsterne med dårlig smag i munden', skriver Financial Times. Det er Nomas største krise.Noma kommer ud af 2012 med en rekordomsætning på knap 40 millioner og et overskud på 3 millioner kroner.Det er peanuts for et globalt brand, men flot for en restaurant, der har 50 ansatte til at betjene blot 12 borde.2014-2015 HIJA DE SANCHEZNOMApå Strandgade genvinder titlen som verdens bedste restaurant for sidste gang. Noma har nu haft titlen fire år i alt, hvilket er rekord.Noma-holdet, alle 70 mand, tager til Japan og åbner deres første pop-up - en femugers midlertidig restaurant i Mandarin Oriental, hvor al maden er nyskabt og baseret på lokale ingredienser.Kort efter at Noma åbner for reservationer, er der 58.000 mennesker på venteliste.Souschef og Redzepis højre hånd, Rosio Sanchez, stopper og åbner en bod, der sælger tacos i Torvehallerne. Fremragende tacos, ja, men immervæk tacos.Alligevel skriver Vogue og The Wall Street Journal om det.2015-2016 NOMA LUKKERI SEPTEMBER 2015 falder bomben: Noma lukker for at genåbne som en gentænkt urban farming-restaurant i et gammelt søminedepot ved Christiania.Den kommende restaurant skal endnu engang forsøge at rive forestillingerne ned om, hvad en fin restaurantoplevelse er. F. eks. vil ideen om sæson blive endnu vildere: Om sommeren er restauranten vegetarisk, om efteråret er fokus på vildt og svampe, om vinteren på fisk og rogn. Restauranten skal ifølge forlydender laves af Bjarke Ingels' internationalt anerkendte tegnestue BIG. Det er ifølge rygterne dog ikke nemt at få ideerne igennem hos Slots-og Kulturstyrelsen, der nidkært beskytter det fredede område omkring Christiania.2016 byder på endnu en succesrig pop-up i Australien, hvor holdet bl. a.serverer skaldyr i krokodillefedt.
SPIS NOMA Noma, Danmarks mest berømte restaurant nogensinde, havde sidste servering i går. Til efteråret åbner restauranten op i en version i nye lokaler. Lars Dahlager har kigget tilbage på 13 vilde år med priser, forsider, sygdomsudbrud og tusindvis af myrer.
Når man bevæger sig igennem et af Københavns nyeste kvarterer, det såkaldt nye Sydhavn, er der en ting, som slår én: Her er stille. Virkelig stille. Kedeligt, kunne man måske også sige.Der bor ellers masser af mennesker i de moderne, nybyggede lejligheder, som ligger herude, og som kun afløses af de mange byggepladser, erhvervsbygningerne og den lille rest industri, som stadigvæk er tilbage. Og kanalerne, selvfølgelig.Kanalerne, som har givet området dets tilnavn, ' Københavns Venedig'.Men byliv er der altså ikke meget af.Netop det vil Frederik Schlütter gerne gøre noget ved. Han er en af initiativtagerne til Københavns yngste madmarked, Teglværket, som ligger på Teglholmen, den midterste af de tre holme, der udgør det nye Sydhavn.»I hele det her område har man glemt at indtænke, at der også skulle være noget liv. Man bliver bare ved med at bygge lejligheder. Så vi er her for at skabe liv i et område, som, vi synes er dejligt, men som godt nok trænger til, at der sker noget«, siger Frederik Schlütter, da vi mødes foran madmarkedet.Han viser rundt indenfor i den rå, industrielle lagerhal, som i mange år lå ubenyttet hen. Snakken og latteren fra gæsterne, der sidder bænket ved træborde, runger, og her dufter af mad fra de syv stader. Som en del af en »relancering« kommer der til oktober endnu flere madboder til, ligesom hele hallen skal renoveres. Planen er, at der skal være 15 madsteder, alt fra burgere over vietnamesisk til arabisk-nordisk fusion. Desuden åbner endnu en stor hal lige ved siden af, hvor der skal afholdes større arrangementer og koncerter. Endelig har de også ansøgt om at få lov til at bygge en anløbsbro og en badezone til næste sommer.»Vi har haft rigtig travlt med at få det hele op at stå, men det bliver pissefedt!«, siger Frederik Schlütter.Ikke en strandbarTeglværket slog portene op tilbage i maj og blev hurtigt kendt som byens nye strandbar. Udenfor havde de nemlig spredt sand langs kanalen og sat strandstole op, hvor man kunne sidde med sin drink og se solen gå ned.»Men det var egentlig aldrig meningen, at vi skulle være en strandbar. For det er måske ikke det smarteste at være, når man ligger i København og ikke Barcelona«, griner Frederik Schlütter og sætter sig ned ved et af bordene, som også står opstillet udenfor, inden han tænder en smøg.For ham er det i stedet madmarkedet inde i hallen, det først og fremmest handler om, fortæller han.Det er nu ellers ikke, fordi det skorter på madmarkeder i København. Copenhagen Street Food på Papirøen lukker ganske vist ved årets udgang, og parterne har ikke kunnet enes, så planerne om at rykke det til Bispeengbuen på Frederiksberg er gået i vasken. Til gengæld har en af hovedkræfterne, Jesper Møller, tænkt sig at åbne noget på Refshaleøen.Derudover har vi selvfølgelig Torvehallerne i Indre By, Westmarket på Vesterbro, det mobile Rebel Food, som ruller omkring i København, og i sommerhalvåret tillige Kødbyens Mad &amp; Marked.Så hvad skal vi egentlig med endnu et madmarked? »Ja, der er jo nærmest gået inflation i det«, indrømmer Frederik Schlütter.»Men det er jo kun her i København, at det er noget relativt nyt. I andre lande har man i mange år haft masser af street food rundtomkring i byerne«. Og han er ikke bekymret for, at København er ved at være mæt af alle de madmarkeder.Derudover, siger han, har Teglværket noget, de andre ikke har: »Det her område er ikke tænkt som det nye Papirøen. Vi har ikke den samme beliggenhed, så vi er nødt til at spille på nogle andre ting. Med den store hal inde ved siden af får vi mulighed for at afholde masser af events, talks og koncerter.Der skiller vi os ud«.Et splittet nabolagTeglværket skiller sig også ud på en anden måde. Det ligger i Sydhavn.Det gamle arbejderkvarter har i mere end ti år været under en omfattende byudvikling. Først på Sluseholmen, hvor de første beboere kunne flytte ind i lejlighederne i 2006. Siden rykkede gravkøerne også ind på Teglholmen. Og nu er byggeriet i fuld gang på den nordligste del, Enghave Brygge.Udviklingen har skabt et skel mellem det gamle og det nye Sydhavn. En undersøgelse fra sidste år, som Politiken foretog, viste, at beboerne i de to dele af det sydvestlige København nærmest ligger så langt fra hinanden, som man overhovedet kan, både politisk, økonomisk og socialt.Så ud over at bringe liv til det nybyggede, lidt golde Sydhavn langs vandet vil Frederik Schlütter gerne forsøge at samle kvarteret lidt mere.»Vi ligger i det nye Sydhavn, men ligner måske lidt mere det gamle, så jeg håber, vi kan forene de to. Vi vil gerne være Sydhavnens forsamlingshus«. Men man kan vel godt sige, at street food i høj grad ligner noget, som det mere privilegerede København dyrker. Du tror ikke, I faktisk kan bidrage til skellet? »Nej, det gør jeg ikke. Vores priser ligger, så alle kan være med, og vi har også tænkt os at holde en meget bred vifte af arrangementer. Vi er for alle«.Naturlige mødestederPå Rådhuset byder man tiltag som Teglværket velkommen. Teknik-og miljøborgmester Morten Kabell (EL) er nemlig helt enig i, at der sker for lidt i det nybyggede Sydhavn: »Vi kunne have gjort langt mere for området, når det kommer til byliv. Det er noget af det, udviklingen af for eksempel Sluseholmen har lært os. Hvis vi ikke skaber grønne områder og opholdspladser, bliver folk inde i deres lejligheder, og så bliver området til en soveby«, skriver Morten Kabell i en mail.»Jeg er glad for, at private tager initiativ til at skabe mere liv i området, og forhåbentlig kan Teglværket inspirere til lignende tilbud, men selvfølgelig har markedet lokalt også sine begrænsninger.I stedet burde vi som kommune have tænkt parker og pladser ind i planlægningen fra begyndelsen, så der var naturlige mødesteder i området. Et enkelt havnebad er ikke nok, og vi bør ikke overlade det at skabe samlingspunkter til tilfældigheder«. Men selv om de fra politisk side kunne have gjort meget mere, er der håb forude, lyder det fra borgmesteren. De har lært af erfaringerne, skriver han, så der kommer til at blive bygget flere offentligt tilgængelige og rekreative områder.Og når metroen kommer til kvarteret i 2023, kan det forhåbentlig få gang i gadebilledet.Også Frederik Schlütter er forhåbningsfuld på kvarterets vegne. Til gengæld er Teglværkets fremtid en anelse mere usikker. Det nye madmarked ligger på en privat grund, som de lejer sig ind på, og med de stigende boligpriser ved vandkanten er det ikke utænkeligt, at matriklen bliver solgt på et tidspunkt.»Men vi håber selvfølgelig på at blive her så længe som overhovedet muligt.Og vi tror på det, ellers var vi ikke gået ind i det«, siger han og skodder sin cigaret.Der er kommet flere mennesker til, siden vi satte os ned, og musikken i højttalerne har lige fået et nøk op. Ingen tvivl om, at de på Teglværket i hvert fald er lykkedes med et af deres mål: Der er ikke helt så stille i det nye Sydhavn længere.sebastian.f.wittrock@pol.dk Fakta: FAKTA TeglværketDet sker i denne weekend Fredag 8. september Værkbar er Teglværkets fredagsbar. Her bydes på musik, solnedgang ved vandet og billige drinks »præcis som da du stod på Lanzarote i midten af 80' erne«. Inklusiv happy hour og sangriakander.Lørdag 9. september Under Over Fladen er en undervandskoncert udført af tre dykkende musikere.Koncerten livestreames til en storskærm, så publikum kan følge med. Der vil også være ' hydrofon-workshop', lydinstallationer og DJ's.Teglværket, Teglholmsgade 27, Østre Teglkaj, Kbh SV WWW facebook.com/teglvaerketkbh.
Der er røre i den ny kanalby i Sydhavnen. Teglværket bryder stilheden med madboder og fredagsbar, og den upolerede plet ved vandet kan blive det trækplaster, som skaber larm og liv i bydelen.
Det startede så godt for præcis et år siden. Hans Engell havde set sin badevægt afsløre hele 126 kilo fordelt på ham lige efter nytår, og han var fast besluttet på at smide 20 kilo inden sommer - altså sommeren 2017.I løbet af de første måneder lagde han sin kost om, bestilte en romaskine, som han placerede midt i sin stue, og startede på styrketræning, boksning og flere andre fedtforbrændende sportsgrene.Og kiloene væltede af ham. På få måneder smed han 15 kilo, og nålen på vægten ramte sølle 111 kilo. Men så sejrede madglæden og sommerhyggen.Det blev afløst af et travlt efterår og en lidt for hyggelig jul. Nu står vægten på 117 kilo. Engell er klar på igen at give den en skalle, og igen er målet at smide nogle kilo - denne gang ti - inden sommer.OMPROGRAMMERING NØDVENDIGJeg ser for mig et computerspil med en fi-gur, der skal spise alle de kager, han møder på sin vej for at komme til næste base. Kagerne bliver større og større, og jo flere han spiser af dem, jo flere point får man. Nogle gange får man ekstra point for at snige sig væk bag ryggen på alle andre og spise alt det, der ligger foran en.Hans er hovedrollen i dette spil, og det betyder desværre, at der over efteråret og julen er kommet seks kilo på igen.Det var ikke så godt! For nu var vægten jo lige rykket fra imponerende 126 kilo til 111. Vi er landet på 117 her i januar - præcis et år efter, at Hans startede på sin kur.NU ER DET heldigvis sådan, at man kan opdatere et computerspil. Og det har jeg gjort. Jeg har simpelt hen valgt at fjernstyre Hans og hans vaner sammen med Pernille, Hans' kone. Det er egentlig ikke for at være på nakken af ham, men blot fordi vi ønsker at holde ham motiveret.For ud over at jeg får løbende statusser fra hans fine, nye ur, så kan han også selv følge med i, om han får gået nok, forbrændt nok kalorier, har høj nok puls i sine workouts, og om hans søvnrytme er god.HAN SKAL GÅ 20.000 skridt om dagen, og det inkluderer også bevægelse på hans romaskine hjemme i stuen og styrketræning og boksning hver uge. Det vil også betyde, at skulle han forvilde sig ind til TV2' s buffet eller komme til at hænge lidt ud i Snapstinget i Folketinget, skal han gå rundt, mens han spiser. Sidder han for stille for længe, ser ser både Pernille og jeg det. Med andre ord følger vi ham tæt, for at han kan tabe sig og komme tilbage i den gode rytme, han var i før sommerferien.HAN KAN GODT, og han vil godt, men vaner er svære at bryde, og det har jeg stor forståelse for.Men dette skulle gerne give ham et billede af, at man må yde for at nyde, og jo mere han knokler og passer sin træning, jo længere line er der i den anden ende.Planen er, at Hans skal tabe 10 kilo inden 15. april, altså på de næste tre måneder. Er han flittig og gør, som vi siger, skal han nok nå det - også måske også mere.Hans selv føler, at han er overvåget af Stasi, og jeg skal da ikke udelukke, at der er nogle ligheder.Det skal nok gå godt! Hans fortjener ros, fordi han ikke bare giver op, selv om hans første forsøg på at smide 20 kilo ikke gik helt efter planen, og fordi min spion i Torvehallerne er god til at holde mig opdateret på hans store kærlighed til grøntsager.Jeg hepper på ham via min iPhone, lige meget hvor i verden jeg er!.' Det er sgu ikke let at være Hans' - siger HansDer er mange gode undskyldninger for, hvorfor de sidste kilo ikke er røget endnu - men Engell er klar på at give den en skalle nu. Og hvis han slækker på den, står hele to barske kvinder klar til at puffe ham videre - Jeg sluttede året med utrolig megen travlhed pga. de kaotiske politiske forhold på Borgen. Jeg nåede ingen motion. Det er Anders Samuelsen og Løkkes skyld! Sådan starter Engell sin forklaring på, hvorfor han stadig vejer mere end de 106 kilo, der var målet, da han startede sin kur for et år siden.Og undskyldninger er der nok af.- Og så en omgang forkølelse. Og derefter en omgang influenza. Og derefter en omgang forkølelse igen - så den har været slem.ENGELL FORTÆLLER, at hans egen vægt nytårsmorgen viste 117 kilo. Sidste år sagde den 127. Så helt forgæves var det hårde slid sidste år ikke. Men der skal strammes op igen, hvis han vil nå det mål, han satte sig for sidste år - 20 kilo af! Årsagen til vægt-øgningen er dog heller ikke et mysterium for den store mand.- Det er for meget god mad, vin, øl, slik og søde sager. Og Pernille og jeg var fire dage i Firenze mellem jul og nytår, det var heller ikke godt for vægten. Man spiser jo ikke pulvermad og vand i Firenze, siger han.MEN NU ER DET SLUT med sløseriet og det søde liv. Kira har skruet skruet bissen på, og der venter nu en hård omgang det næste halve år.- Jeg skal tabe 10-12 kilo inden sommeren.Det bliver ikke let, de gratis omgange er forbi for længst. Jeg har ikke spist smør meget, meget længe - og det synes jeg ikke, jeg belønnes nok for, siger han.Og at det ikke bliver let, har han ret i. Der er taget skrappe midler i brug, og overvågningen er slået til. Så hvis Hans ikke selv holder sig fra maden og passer sin motion, så træder både Kira og hans hustru til.- Det værste ved Kiras projekt er et ur, hun har udstyret mig med - det er sluttet til en app, så hun hele tiden kan følge med i, hvad jeg laver! Om jeg bevæger mig, hvor meget jeg forbrænder og den slags. Sidder jeg stille (og spiser), eller går jeg i iltempo rundt om Københavns Havn? - Kira bruger rene Stasi-metoder - det var jo den slags, de udsatte systemkritikere for i DDR.Nu bliver det brugt til at følge uskyldige menneskers kalorieforbrug og forbrænding. Det er fandme uhyggeligt, siger Engell, som dog selv har indvilliget i at tage det fancy overvågningsur på.UD OVER DE hårde regler om nærmest konstant bevægelse er Engell også tilbage på den planlagte træning. En ugentlig time med styrketræning og en gang boksning skal banke kalorierne af. Og så er der daglig motion hjemme i stuen.- Romaskinen står ikke stille - jeg prøver at nå en halv time hver dag som minimum. Og Kira siger, jeg skal bruge uret som skridttæller - 20.000 skridt skal jeg nå hver dag. Det er helt vildt.- Det betyder, jeg skal gå rundt konstant.Hvordan skal jeg kunne følge med i dansk politik, hvis jeg hele tiden skal gå ilmarch rundt om havnen - med to kvinder, som følger med på appen, om det går hurtigt nok - det er sgu ikke let at være Hans! lyder det fra den tidligere minister, der nu selv er underlagt to kvindelige sundhedsministre.Han kan godt, og han vil godt, men vaner er svære at bryde Pernille og jeg var fire dage i Firenze mellem jul og nytår, det var heller ikke godt for vægten. Man spiser jo ikke pulvermad og vand i Firenze.
Kira Eggers har taget skrappe midler i brug, fordi Hans Engell ikke har tabt de kilo, som han skulle under sin slankekur version 2.0.
Det klistrer under fødderne for hvert skridt, man tager op ad trappen i hovedbygningen i Boltens Gård i indre København. Hvert klistret skridt vidner om, at gården bag Gothersgade i mange år har været synonym med festlige fredage, usikker stiletgang og øl i plastikglas.Men fra næste sommer skal gården med de gule bindingsværkshuse danne rammen om et nyt stort madmarked, der får navnet Boltens, og som skal forvandle gården til et sted, der også summer af liv en onsdag eftermiddag: »Det skal være et internationalt street foodmiljø, der kan samle københavnere og turister.Vi håber, at det bliver et folkeligt åndehul, hvor alle på tværs af alder kan føle sig hjemme, og som man altid går fra med en ny oplevelse og en fuld mave. Det er ret enkelt,« siger Nik Kongsø, der er formand for stadeholderforeningen hos Copenhagen Street Food, der de seneste fire år har været en del af street food-succesen på Papirøen.Sammen med kollegaen fra Papirøen, Jakob Nygaard, og pengemanden Lars Moesgaard har han overtaget lejemålet i Boltens Gård, der strækker sig over 4.000 kvadratmeter indenfor plus et udendørsareal på 1.500 kvadratmeter.I alt kommer det nye Boltens til at tælle 30-35 stande med stader med mad fra hele verden.Modsat Torvehallerne ved Nørreport kan man ikke købe friske fisk, ost eller vin i Boltens, for detailsalget er ikke en bærende del af planerne.Godt halvdelen af stadeholderne er allerede mere eller mindre på plads, og en stor del af dem er erfarne folk fra Papirøen, der rykker med videre, når madmarkedet på Refshaleøen lukker til december.For de tre personer bag Boltens er det vigtigt at understrege, at det street food-marked, de åbner til sommer, ikke er en Papirøen Version 2.0. Derfor er de også meget bevidste om at få nye kræfter med: »Nye stadeholdere bidrager med en ny energi, og man skal ikke være bange for at blande blod. Det skaber en dynamik, der er brug for, og vi er også åbne for anderledes koncepter, der kan tilføje noget andet,« siger Nik Kongsø.Samtidig har gården mellem Gothersgade og Store Kongensgade dobbelt så mange kvadratmeter til det samme antal stande som på Papirøen. Den ekstra plads skal blandt andet bruges til flere siddepladser, så sultne københavnere og turister kan spise indenfor i varmen, selvom temperaturerne er lave udenfor.Men street food-stemningen fra Papirøen vil de holde fast i.Nyt liv til festgårdenHovedstadens afgående kultur-og fritidsborgmester Carl Christian Ebbesen (DF) har »store forventninger« til det nye madmarked i Boltens Gård, og han håber, at det vil give nyt liv til et område, som han synes har været præget af for mange fester og barer: »Der er i øjeblikket rigtig mange fulde mennesker og larm en fredag aften i gården, så jeg tror, at madmarkedet kommer til at skabe et bedre miljø med bedre tilbud, som også har åbent i hverdagene. Det vil københavnerne og turisterne have langt mere glæde af end de fester og barer, der er nu,« siger Carl Christian Ebbesen.Selv om markedet endnu ikke har slået dørene op, har borgmesteren også tiltro til, at Boltens kan blive en succes - og han mener sagtens, at hovedstaden kan rumme endnu flere madmarkeder: »Madmarkeder er hot blandt både køben havnere og turister, og jeg tror, at der er plads til mange flere madmarkeder i København.Det samler folk, og det er et afslappet miljø med god stemning, hvor man kan købe lækker mad. Ligesom julemarkederne er det noget, der er med til at skabe en rigtig god stemning i byen.«.Kommet for at bliveModsat i tilfældet Papirøen er kontrakten i Boltens Gård permanent, og det har været vigtigt for at skabe et koncept, som kunne leve i lang tid, siger holdet bag Boltens.Til gengæld er lejen for stadeholderne højere end hos Papirøen: »Den er markant lavere end ved en »rigtig« restaurant, men højere end at åbne en skurvogn ude på en ø, der skal rives ned om tre år. Det, der fulgte med midlertidigheden på Papirøen, var, at huslejen var vanvittig billig. Her er det markedsvilkår,« siger Lars Moesgaard.Der er tale om en lejeaftale, som både inkluderer det store baghus - industribygningen - hvor Nasa tidligere lå, samt en række stuelejemål rundt om i Boltens Gård, fortæller ejendommens administrator, Henrik Lid, der er direktør i HL Management A/ S, der repræsenterer en ukendt, international investor, som har ejet Boltens Gård i de seneste år.»Boltens Gård bliver en ny udgave af sig selv, som vil være bedre til at omfavne københavnerne og en stor del af de mange turister, der kommer til københavn,« siger han og tilføjer: »Samtidig bliver det et aktiv for ejendommen, fordi vi får mulighed for at gøre op med nogle af de seneste års knapt så attraktive natklubber og barmiljø i gården.« Aftalen kom på plads, efter at holdet bag det nye madmarked længe havde været på udkig efter nye lokaler, velvidende at Papirøen snart var fortid.De var på besøg i gamle turbinehaller og lokaler rundt om, men da de så et »til leje« -skilt i vinduet på en bar i Boltens gård, tog de en snak med ejendommens administrator, Henrik Lid - og en halv time efter foreslog han, at de overtog hele Boltens gård. De sagde ja.En del af trekløveret bag det nye madmarked i Boltens Gård, Lars Moesgaard, fortæller, at der er investeret omkring 50 millioner kroner i projektet fordelt mellem 30-40 forskellige aktører.Mens Papirøen i år har haft omkring 1,4 millioner sultne turister og danske kunder forbi, er målsætningen for Boltens endnu ikke fastsat.»Det er altid farligt at sætte mål, så i udgangspunktet er vi glade for det, der kommer. Men vi kan overleve økonomisk af det halve, der var ude på øen. Lad mig sige det sådan,« siger Lars Moesgaard.Selv om Boltens Gård om et halvt år vil være helt forandret og dufte af gourmethotdogs i stedet for gamle ølsjatter, er der et par steder, der vil bestå.Blandt andet fortsætter restauranterne Den Lille Fede og Khun Juk deres forretninger, lover udlejeren.Det forventes, at Boltens slår dørene op i maj 2018.asmr@berlingske.dk skva@berlingske.dk Fakta: En gård med historie' Weltkuglen', en del af det nuværende Baron Boltens Gaard, var i 1700-tallet centrum for international handel i den gamle købstad.Vintapper og senere baron Henrik Bolten købte i 1767 ejendommen ud til Gothersgade 8. Han var en velhavende herre, der satte huset i stand til det adelspalæ, der ligger der i dag.20 år senere nærmede han sig fallit og måtte leve sine sidste år som lejer på kvisten.I 1918 blev palæet fredet sammen med et af bindingsværkshusene i baggården.Op gennem 80erne, 90erne og 00erne blev Boltens Gård et populært gå-i-byen-sted for det københavnske jetset, hvor blandt andet natklubberne Nasa og X Ray lå i gården.
Til sommer slår et nyt street food-marked med mere end 30 stande dørene op i Boltens Gård tæt ved Kongens Nytorv. Det er stadeholdere fra Papirøen, der står bag det nye madmarked, som blandt andet vil overtage natklubben Nasas gamle lokaler.
Det lyder af hippiekøkken og gamle dage. Det gærer og perler på tungen.Og så er det blevet en standardvare i mange supermarkeder.Det er kefir, det handler om. En ældgammel drik fra Kaukasus lavet af mælk tilsat en gær-og bakteriekultur, der spiser mælkens sukker og danner syrer og CO2.»Det er en vare, man kender fra 1970' erne. Der har været et lillebitte salg, så længe tilbage jeg kan se, men så startede det i 2016 i større stil«, siger analysechef Lars Aarup fra Coop.Han fortæller, at Coop altid er på udkig efter nyt, og at man anser kefir som en »spændende vare«, der kan gå hen at »blive det nye skyr, bare i mindre skala«. »Det, at det er laktosefrit, og traditionelt er betragtet som meget sundt - en superfood - passer godt i tidsånden. Det kommer vi til at se mere af«, siger Lars Aarup.Lene Jespersen, professor i mikrobiologi økologi og fødevarefermentering på Københavns Universitet, har forsket i fermenterede fødevarer som kefir i 25 år, og hun oplever en voldsomt stigende interesse for kefir og andre fermenterede produkter.»Dels fordi det er populært at lave mad som mormor -' back to basics' - dels fordi det bidrager til bæredygtighed og er en grøn teknologi, men primært fordi folk har fundet ud af, at mikroorganismer også påvirker vores sundhed positivt«, siger hun.Før har man fokuseret på, at man ikke ville have bakterier i mad, men nu vidner bøger som ' Tarme med charme' om, at når vi spiser forskellige typer bakterier og gær, vil det påvirke vores tarmflora og dermed vores helbred.»Vi er begyndt at forstå meget bredere, at vi bliver, hvad vi spiser«, siger Lene Jespersen, der både har set Noma og andre førende restauranter fermentere og er blevet inviteret til virksomhedsarrangementer organiseret af foreninger og kommuner for at tale om fermentering.»Det var ikke sket for bare fem år siden«, siger hun.Sunde bakterierKefir og andre fermenterede fødevarer er blevet tillagt at kunne alt fra at hjælpe med overgangsalderen til at beskytte mod Alzheimers og forlænge livet. Det er der dog ikke videnskabeligt belæg for.Men den menes, at indeholde probiotiske mælkesyrebakterier og gær, der er gavnlige for tarmfloraen.»Vi ved, at disse mikroorganismer kan interagere med for eksempel vores immunsystem, og at denne interaktion generelt er positiv. Men der er ikke så meget af det, der er dokumenteret endnu«, forklarer Lene Jespersen. Hun spiser selv - ud over kefir - A38, fordi der er en god bakteriekultur i, som ' sætter sig i tarmen'.»Det samme tror vi, kefirs bakterier kan - og at de dermed kan have probiotisk effekt«, siger hun. Probiotiske bakterier er med til at opbygge en sund tarmflora og anbefales blandt andet i USA, så snart man har været i nærheden af en penicillin-kur - for penicillin dræber tarmfloraen.»Jeg spiser selv fermenterede produkter, når jeg tager penicillin. Og når jeg har svømmet Christiansborg Rundt, hvor der kan være ret beskidt vand - og når jeg er i Afrika. Men i dag, hvor jeg ikke fejler noget, spiser jeg det mest for smagens skyld«, siger Lene Jespersen.Kefir skal være surt og ganske let boblende.Hvis man laver det derhjemme, råder Lene Jespersen til, at man bruger pasteuriseret mælk. Ellers kan det være svært at styre, om det er de rigtige bakterier, der vokser på køkkenbordet.Mikroorganismerne i kefir-grynene spiser laktosen og danner syrer, en lille smule alkohol og CO2, så det er surt og perlende på tungen.Mika Wulff er konditor og har sammen med kogebogsforfatter Ditte Ingemann, der selv er fermenteringsnørd, smagt på fem forskellige slags kefir fra forhandlere. Mika Wulff har for nylig opdaget kefiren til bagværk.»Jeg er vild med kefir og bruger den til de samme ting, jeg ville bruge en kærnemælk til i det søde køkken - kefirmousse, kefirkoldskål og kefirpanna cotta for eksempel«, siger hun.For Ditte Ingemann er konsistensen vigtig.»Den skal have en vis fedme, der spiller godt sammen med syrligheden«, siger hun. Politikens test viste, at der er store smagsforskelle blandt produkterne.Testvinderen blev Arla Unika, hvor dommerne netop fandt den rette balance mellem syre og fedme.lordagsliv@pol.dk Fakta: TEST VINDERKEFIRProducent: Arla Unika Pris: 19 kr.Forhandler: Arla Unika, Torvehallerne, København og Arla Unika, Klostergade 20, Aarhus Mængde: 1 liter Ditte Ingemann: Den har den dejlige syre, en kefir, skal have, mens den også har fedmen. Der er fin smag! Mika Wulff: Det er en skøn kefir. Den prikker behageligt og har en lækker konsistens med hint af cremefraiche.KEFIR NATURELProducent: Valio Pris: 19,50 kr.Forhandler: Irma Mængde: 1 liter Ditte Ingemann: Den har en dejlig konsistens, synes jeg, men den prikker ikke helt nok på tungen for mig.Mika Wulff: Det er en dejlig syrlig kefir, men den mangler efter min mening noget fedme.KEFIR PERLENDE FRISKProducent: Arla Pris: 9,95 kr.Forhandler: Rema 1000 Mængde: 1 liter Ditte Ingemann: Den her kefir er lidt for mild for min smag.Mika Wulff: Kefir skal kunne det samme som en god kærnemælk, synes jeg. Den skal være syrlig og lidt tyktflydende.Den her er... harmløs, men ikke dårlig.BIBIO KEFIRProducent: Demeter Pris: 14,95 kr.Forhandlere: Helsam (find butik på Helsam.dk) og Solhjulet.dk Mængde: 250 g Literpris: 60 kr. Ditte Ingemann: Den smager meget af mælk og er klumpet.Men jeg kan nu godt lide den - den er cremet og har fedme.Mika Wulff: Er du sindssyg, den er syrlig. Og grynet. Nærmest som hytteost. Stærk smag - lidt af får, men smagen er o. k.DRIKKKEKLAR KEFIRProducent: Løgismose Pris: 18,95 kr.Forhandler: Netto Mængde: 1 liter Ditte Ingemann: Det er en flad og ligegyldig kefir.Den smager som sur mælk. Kedelig.Mika Wulff: Den er som kefir blandet med sødmælk.Den hænger i munden. Ja, den er kedelig.FAKTASådan gjorde viPolitiken bad to testdommere om at bedømme fem forskellige varianter af kefir. Testen foregik som blindsmagning.Dommerne bedømte produkterne med fokus på smag og eftersmag. De gav en samlet bedømmelse mellem et og seks tjektegn, hvor seks tjektegn er bedst.Testen er oprundede gennemsnit af dommernes karakterer. I de tilfælde, hvor to produkter fik samme karakter, er det billigste produkt blevet placeret bedst i testen.Mika Wulff er uddannet konditor på den prominente kokkeskole Le Cordon Bleu i Paris med praktik hos Pierre Hermé. Hun er nu chefredaktør på bagemagasinet ' Lækkerier', hvor hun deler opskrifter og skriver om det søde køkken.Ditte Ingemann er kogebogsforfatter, madfotograf og opskriftsudvikler med bachelor i ernæring &amp; sundhed. Hun står bag madbloggen ' The Food Club', er madskribent for Politiken og i øvrigt medforfatter på bøgerne ' Fermentering' og ' Fermentering 2.0'.
Hvor man før har været nærmest hysterisk med at fjerne bakterier fra alle fødevarer, er det nu på mode at fermentere - at tilsætte gær-og bakteriekulturer til for eksempel mælk og lave kefir. Butikkerne har også set fidusen, og man kan nu købe kefir i mange supermarkeder. Dem har vi testet.
Et sodavandskrus fra Burger King.En Sun Top-juicebrik.En Cocio-flaske med bundsjat.Og et væld af cigaretskodder.Tirsdag bevægede Berlingskes fotograf sig rundt i København til fods for at fotografere det skrald, som ikke havde ramt én af byens 5.800 affaldskurve, men i stedet var havnet på må og få og blevet en integreret del af det københavnske bybillede.Hun var af sted i præcis én time i tidsrummet 10.32-11.32, og på trods af, at Københavns Kommunes fejemaskiner har kørt på det tidspunkt, var der stadig henkastet skrald at finde i området omkring Nørreport Station. Ved cykel stativer, i vejkanten, på trappesten.For selv om byen har skraldebekæmpelse på dagsordenen, er den oppe imod byens beboere, og årligt smider københavnerne lige så meget skrald på jorden som i skraldespandene. I 2016 tømte Københavns Kommune således byens skraldespande for 2.705 ton affald, men samtidig blev der fejet og samlet nogenlunde det samme op fra gaden, nemlig 2.601 ton. Det er især cigaretskodder, der fylder i regnskabet, og Teknik-og Miljøforvaltningen skønner, at skodderne udgør over 80 pct. af byens gadeaffald.Affaldsspørgsmålet har længe fyldt i byen, og ifølge en Epinion-måling fra november sidste år er skrald den tredje største irritationskilde for københavnerne. Københavns Kommune har en målsætning om, at 2/ 3 af københavnerne skal opfatte København som en ren by i 2025. I dag er det kun tilfældet for 1/ 3.Mængden af skrald fra de københavnske gader har på trods af flere kampagner været mere eller mindre konstant de sidste ti år. Københavnerne smider stadig affald ved siden af skraldespandene, og kommunen samler det stadig op. Ifølge professor i filosofived Copenhagen Business School Ole Thyssen er forklaringen, at der ikke længere eksisterer en følelse af fællesskab og ansvar i det offentlige rum.»Du smider ikke en bananskræl på dit eget stuegulv, for du skal selv samle den op igen.Hvis samme følelse af ansvar gjorde sig gældende i det offentlige rum, ville der ikke ligge skrald på gaden i København. Så snart du bevæger dig ud over din egen dørtærskel, er du omgivet af fremmede, og så fraskriver du dig alt ansvar. Folk kan ligge og kaste op, men du går forbi dem, da de ikke er dit problem,« siger han.De mange til-og fraflyttere samt et stigende antal indvandrere fra vestlige samt ikke-vestlige lande i København har medført, at kontrasten mellem det private og offentlige rum er blevet markant skarpere, mener Ole Thyssen.Og dermed også københavnernes forbindelsen til hinanden som medborgere.»Hvis du møder en fremmed på gaden, er det ikke nok, at I begge er københavnere, for det betyder ikke længere, at I er i samme båd.At kalde sig københavner indikerer ikke et »vi«, men blot at man er heldig at bo det rigtige sted.Dermed er fællesfølelsen i København blevet fraværende, og det samme er følelsen af ansvar.Mange borgere har den holdning, at det offentlige rum er en opgave for det offentlige, og så smider de en pizzabakke på fortovet.Hvad kan man gøre ved det? Det er svært at pådutte københavnerne et større fællesskab.«.Byen er indrettet til de ungeMen selv om det er københavnerne, der smider skraldet, skyldes skraldemængderne Københavns Kommunes byplanlægning. Politisk har man nemlig indrettet byen på en måde, som automatisk vil føre til snavsede byrum, mener adfærdsforsker ved Roskilde Universitet Pelle Guldborg Hansen.»Københavns Kommune har satset på en politik, hvor København skal være en festby og en by, som de unge gerne vil bo i. Oven i det er rygelovgivningen kommet, som betyder, at folk er rykket udenfor, og i løbet af de seneste 15 år er der opstået en to-go-kultur, hvor vi tager det sjove med os på farten,« siger Pelle Guldborg Hansen.Han ser det tydeligt, når han jævnligt bevæger sig rundt i byen og fotograferer dens skrald til sin egen skraldeportefølje.»Det er ikke en ble eller et brugt lommetørklæde, man finder i København. Det er øldåser, cigaretskodder og pizzabakker. Ting, som hører til specifikke aktiviteter, og som kan inddrages i festen, fordi det offentlige rum er indrettet, som det er,« siger Pelle Guldborg Hansen og fremhæver Israels Plads ved Torvehallerne som et eksempel herpå: »Den har man indrettet med etagebænke i beton, og det tilgodeser jo de unge og deres fest. Gamle mennesker kan ikke lide betonbænke.« Forskning viser, at netop unge og fulde mennesker er mere tilbøjelige til at smide skrald end børnefamilier og ældre borgere. Derfor er kampagner ikke nok, hvis København virkelig vil skralden og københavnernes nuværende adfærd til livs, mener Pelle Guldborg Hansen: »Hvis man vil knække kurven, skal man begrænse nogle nattilladelser og indrette mere af byrummet til folk med børn og personer med gangstativ.« I 2012 forsøgte Københavns Kommune at påvirke københavnernes affaldsvaner på en ny måde ved at involvere dem i byens skraldeudfordring.Konkret blev kampagnen Ren Kærlighed til KBH lanceret, og den kører nu på sjette år. Det er den, der har medført trykte fodspor rundt omkring i byen, som leder til byens letgenkendelige grønne skraldespande.»Det er første gang, at vi har en kampagne, som københavnerne i den grad har taget til sig og ikke oplever som en løftet pegefinger. I stedet taler den ind i det fællesskab, de selv er en del af, nemlig København. Den bygger simpelthen på bystolthed,« siger Camilla Junggreen, projektleder på Ren Kærlighed.Taler til kongen frem for stodderenTidligere troede man, at den rette strategi var at synliggøre skraldeproblemets størrelse, men det var ikke den rigtige måde at få københavnerne til at tænke sig om. De fleste er nemlig enige om, at pizzabakken ligger bedre i skraldespanden end på plænen, fortæller Camilla Junggreen.»Kampagnen taler til kongen i folk frem for stodderen. I mange kampagner bøjer man budskabet i neon, I skal smide skrald i skraldespanden, men det ved folk godt. Vi nævner ikke ordet skrald, men minder bare københavnerne om, at de er glade for deres by,« siger hun. Ifølge kommunen virker kampagnen efter hensigten, fordi mængden af henkastet affald er stabil trods flere tilflyttere, en stigende befolkningstilvækst og flere arrangementer i byen.Ren Kærligheds næste skridt bliver at punktere en vedhængende myte, som kan forklare byens utallige efterladte skodder: »Mange smider ikke skodder i byens skraldespande af frygt for, at der går ild i dem, men det er ikke tilfældet. Vi kan ikke stille et askebæger op hver femte meter, for det ville få byen til at se forfærdelig ud, men vi kan fortælle københavnerne, at skraldespandene må bruges til cigaretskodder,« siger Camilla Junggreen.Flere europæiske storbyer har de senere år taget kampen med skraldet op ved at indføre skraldebøder. Eksempelvis koster det op til 2.200 kr. at smide et skod på gaden i Italien. I Paris er bøderammen lidt blidere, og her koster samme overtrædelse 500 kr. I Singapore kan et henkastet skod give en rekordhøj bøde på op til 10.000 kr. Sker det igen, vokser bøden, og det samme gør risikoen for samfundstjeneste.Også i Danmark risikerer man at få en bøde for at smide skrald, og de Konservative har for nylig foreslået, at p-vagter skal have samme beføjelse som politiet. Ifølge Københavns Politi er der i år registreret ti overtrædelser af natur beskyttelsesloven i København, mens der i hele 2016 blev registreret 66 tilfælde. Bødens størrelse er 1.000 kr., og i år er loven blandt andet blevet overtrådt af en borger, som smadrede en flaske i det offentlige rum, og af en taxachauffør, som kastede papir ud af sit nedrullede vindue.Der var også ham, som fik en parkeringsbøde og blev så vred, at han rev den over og smed den på jorden.Det kostede endnu en bøde.amth@berlingske.dk perd@berlingske.dk Det er ikke en ble eller et brugt lommetørklæde, man finder i København.Det er øldåser, cigaretskodder og pizzabakker. Pelle Guldborg Hansen, adfærdsforsker ved Roskilde Universitet.Fakta: GENSTRIDIGT SKRALDDerfor er cigaretskodder skodDet tager mellem et og fem år for et skod at nedbrydes naturligt. Det er ikke bedre at smide sit skod i kloakken, da de skaber problemer på rensningsanlægget. Et cigaretskod udgør et særligt problem på steder med brosten, græs eller andre steder, hvor fejemaskinerne ikke kan køre eller nå cigaretskoddet. Her skal skodderne samles manuelt op med en affaldssnapper. Problemet med cigaretskodder er størst uden for barer, cafeer, restaurationer, uddannelsessteder, busstoppesteder og togstationer. affaldsspande er opsat i Københavns kommune. Hvert år bliver de fyldt med 2.705 ton affald. 2.601 ton bliver smidt på jorden.5.800.
Årligt havner der lige så meget skrald i det københavnske byrum som i skraldespandene. Kommunen har prioriteret festen, mener en ekspert. De mangler fælles følelse, mener en anden.
Lone Theils opklarer altid forbrydelser.Læser hun aviser, digter hun med det samme videre på historierne. Hvorfor gjorde folk, som de gjorde? Hvad fik dem til at reagere så hårdt? Hvad er deres motiv? Det handler om at sætte tingene ind i en sammenhæng for at forstå dem. Som når man sætter postkort op i alfabetisk rækkefølge eller ordner kogebøger efter farverne på deres omslag.Lone Theils kan godt lide systemer.Hun har tilmed lavet regler for sin egen læsning.Kun hver anden bog må være en krimi.Og den skal ikke læses, mens hun selv skriver på en bog.Men så er der jo aviser.»Jeg læste lige en sag om to britiske teenagere, der tog hjem til en klassekammerat, slog hende og moderen ihjel, før de tog et brusebad og så »Twilight« -film. Sådan nogle detaljer, altså. De sætter sig fast,« siger Lone Theils og drikker af den te, som vi må købe for at få lov at sidde i Torvehallerne. Theils er ellers mest til »sort kaffe«, som hun siger.Hun medgiver, at det kan være svært at forstå, hvordan man kan være så optaget af at læse om drab og overfald.. Men kun hvis man sætter sig ind i deres tanker, kan man måske undgå at det sker igen. Lone Theils er optaget af retfærdighed.»Jeg tror også, at det er det, jeg så godt kan lide ved krimier. De forsøger at genskabe orden.I virkeligheden er der en masse korrupte bankfolk, der går fri og en masse mordere, der aldrig bliver fanget. Men i bøgerne er det meget sjældent, at det ender med, at kriminalkommisæren giver op. Gåderne bliver løst. Det er meget forløsende. Og meget anderledes end i virkeligheden.« Allerede som barn hev Lone Theils kriminallitteratur hjem fra skolebiblioteket. Historier om virkelige mordere - som den om den amerikanske enke, der lokkede rige mænd til for at begrave dem under sin terasse - blev slugt. Alligevel arbejdede hun længe som korrespondent, før hun skiftede virkeligheden ud med fiktionen. Eller rettere - begyndte at omskrive virkeligheden til litteratur. Springet blev taget i 2015, da hun udgav sin debut »Pigerne fra Englandsbåden«, som også blev den første bog om den kvindelige detektiv Nora Sand, der bliver grebet af en gammel sag om to forsvundne danske piger. Sidst set på Englandsbåden i 1985. Bogen er siden solgt til udgivelse i 14 lande, og Theils har nu droppet sit faste arbejde som korrespondent i London. Nu er hun fultidsforfatter med base i et kolonihavehus på Amager. Fire bøger er det blevet til - og så ringede DR.»Det begyndte med, at de ville have mig til at lave et journalistisk program, men et stykke henne i forløbet lagde vi os fast på, at jeg bare skulle skrive en krimi i radioen. Og jeg tænkte bare: »åh nej«, husker Lone Theils, der allerede var i gang med en anden bog på samme tidspunkt.Men med tiden virkede det alligevel som den helt rigtige koncept, og i denne uge udkom hendes nye bog, der er skrevet for åben mikrofon.Gennem fire programmer, der sendes på P1, kan lytterne følge alle trin af arbejdsprocessen.Man er med, når Theils besøger en afhøringsekspert. Man følger hende, når hun kontakter en overlæge i retspsykiatri, og når hun møder patolog. Og vi er med på en kanalrundfart, hvor Theils spørger skipper Anders, om han nogensinde har fundet et lig i vandet.Det har han ikke. Men Kamma, hun har prøvet det. I radioprogrammet fortæller guiden om liget, der lå i vandet, da havnebussen en sommerdag lagde til ved Operaen. Fortællingen er brugt i »87 sekunder«, der udelukkende bygger på den research, Theils lavede til radioen.Det var hele eksperimentets kongstanke.»Det har virkelig været et benspænd,« forklarer Lone Theils. Ikke fordi hun er uvant med at bruge virkeligheden som inspiration. Men fordi eksperternes udsagn faktisk overraskede hende.»Jeg talte f. eks. med Frederik Sand fra Politimuseet, og han fortalte om en gammel sag fra Sønderjylland, hvor en mand blev bedt om at levere DNA til en efterforskning. Manden blev glad. Han sagde, at det var dejligt at få muligheden for at blive renset. Han gav sin blodprøve og tog så hjem og slog sin familie ihjel. Da prøverne kom tilbage, viste de, at det også var ham, der havde begået den første forbrydelse«. Også den sag er brugt i bogen i let omskrevet form.»Min redaktørs første indskydelse var, at det var for langt ude. Men det er også virkeligheden.Den er sådan,« konstaterer Lone Theils.»87 sekunder« handler om den mandlige efterforsker Georg Gulmann, der sættes på en vanskelig opgave, da en ung kvinde findes druknet i Christianshavns Kanal. Lynhurtigt falder mistanken på kvindens kæreste - netop for at afspejle, at de kvinder, der myrdes i virkeligheden, ganske ofte er ofre for affekt-drab.»Jeg talte f. eks. med Bent Isager, forhenværende drabschef ved Rejseholdet, og han fortalte mig, at næsten alle andre kategorier i kriminalstatistikkerne, altså bandekriminalitet, berigelseskriminalitet, og så videre, dem kan man gøre noget ved med en målrettet indsats.Men når det kommer til partnere, der slår hinanden ihjel, er antallet næsten umuligt at bringe ned. Det er da ret interessant,« siger Theils og understreger, at det nok er derfor, at hun - ligesom mange af hendes kolleger - ofte har kvindelige ofre.»Kvinder er de nemme ofre, og det er ofte dem, der rammes af den personlige vold og affektdrabene. Og selvfølgelig sexforbrydelserne.Derfor ligger de lige for til en krimi.« Selvom Lone Theils selv læser flere hårde krimier, mener hun selv, at hendes bøger ligger i den milde ende. Der er ikke meget vold og ikke mange detaljer.»Men selvfølgelig sker der frygtelige ting i bøgerne. Der er børn, der kommer til skade, og det er altid hårdt at skrive om. Nogle gange bliver jeg nødt til at støvsuge for at tænke på noget andet.« At der overhovedet er et barn, der kommer til skade i »87 sekunder«, skyldes, at historie tager udgangspunkt i virkeligheden. Ellers ville hun nok ikke ha valgt det.»Jeg skriver det jo bare som det er. Jeg prøver ikke at gøre det værre end det er. Men det hører selvfølgelig med til min historie, at jeg har været i Kosovo og se ting, man ikke bør se.Og det er jo også noget, jeg bærer med mig,« siger Lone Theils, der dog ikke bryder sig om de senere års tendens med at udpensle volden.Hun nævner Patricia Cornwells Kay Scarpetta-romaner, som eksempel på nogle bøger, hvor man kommer alt for tæt på.»Her er man helt inde ved obduktionsbordet og hører, hvordan leveren var skåret ud.Dér kommer man lidt for tæt på. Det synes jeg ikke er nødvendigt.« I forbindelse med »87 sekunder« afstod hun også selv fra at opsøge familier og spørge til deres erfaringer med at genkende slægtninge ved obduktioner.Det var alligevel for meget virkelighed.saal@berlingske.dk »Kvinder er de nemme ofre, og det er ofte dem, der rammes af den personlige vold og affektdrabene.Og selvfølgelig sexforbrydelserne.Derfor ligger de lige for til en krimi.« Lone Theils.
Virkelighedens forbrydelser har altid fascineret Lone Theils. I sin nyeste krimi tager hun skridtet fuldt ud. Hele fortællingen bygger på virkelige historier, som hun har researchet frem for åben mikrofon.
Finland går under navnet ' De tusind søers land', hvilket henviser til den smukke natur, som hele landet er kendt for.Landet, der grænser op til blandt andet Sverige og Rusland, strækker sig fra det høje nord og sydpå ned til hovedstaden, Helsinki. Med sine over 600.000 indbyggere er Helsinki Finlands største by, og byen har mange ting at byde på - smuk arkitektur, mindeværdige madoplevelser og afslappende oplevelser, hvor du kan få pulsen helt ned.Hvilke af Helsinkis perler man bør besøge, er 33-årige Kamilla Sultanova ekspert i. Hun har boet i Helsinki siden sommeren 2014. Her flyttede hun til den finske hovedstad fra København, og siden har hun både arbejdet og boet i byen.Her bør du spiseMeripaviljonki - unik restaurant-oplevelse ved vandet Ønsker man at prøve en af de mere specielle spisesteder i Helsinki, som samtidig laver god mad fra det finske og nordiske køkken, skal du besøge restaurant Meripaviljonki. Restauranten er et finsk design-mesterværk og unik på den måde, at det er den første flydende offentlige bygning i Helsinki, og det tog næsten 20 år at gøre idéen til virkelighed. Her ligger restauranten nu nede ved vandet, og med sit kobber-ydre er den ikke til at overse i bybilledet.De store panorama-vinduer ud til vandet gør også, at omgivelserne omkring måltidet er mindeværdige.- Der er virkelig smukt i restauranten, og den kan fint bruges til både en god date eller til familiemiddag.Du kan få lækkert fisk - ikke mindst hummeren er god, fortæller Kamilla Sultanova.Säästöpankinranta 3, 00530 Helsinki, tlf. + 358 20 7425320 Olo - madoplevelse på øverste hylde Skal man pege på den finske pendant til danske Noma, kan det kun være restaurant Olo. Stedet er blevet belønnet med en Michelin-stjerne i den seneste guidebog fra 2016, og ifølge Kamilla Sultanova er det en fed oplevelse at nyde et måltid på Olo. Du kan blandt få en menu på 15 retter, hvor mange af dem er eksperimenterende, men velsmagende. For den menu måtte Kamilla Sultanova slippe 109 euro, hvilket svarer til lidt over 800 kroner.Ønsker du en rigtig god og eksperimenterende gastronomisk oplevelse under dit besøg i Helsinki, bør du allerede hjemmefra bestille bord på restaurant Olo.Pohjoisesplanadi 5, 00170 Helsinki, tlf. + 358 10 3206250.Det skal du opleveArkitektonisk smukke kirker I Helsinki ligger der ikke bare en, men to meget smukke kirker, som på hver sin måde har sine arkitektoniske højdepunkter.Chapel of Silence blev indviet i starten af 2012, og med sit flotte mahogni-udseende ydre er det blevet en flot tilføjelse til bybilledet. I kirken kan du finde fuldstændig ro, fortæller Kamilla Sultanova. Den anden kirke, The Rock Church, er også en arkitektonisk flot kirke. Som navnet angiver, er kirken bygget ind i en klippevæg, og det giver et fantastisk sceneri inde i kirken.Chapel of Silence (Kamppi Chapel), Simonkatu 7, 00100 Helsinki, tlf. + 358 50 5781136 The Rock Church (Temppeliaukio Church), Lutherinkatu 3, 00100 Helsinki, tlf. + 358 9 23406320 Madmarked med mange specialiteter Vil du opleve Finlands svar på Københavns Torvehallerne, bør du besøge madmarkedet Vanha Kauppahalli. Bygningen stammer fra 1889 og er siden blevet lavet om til madmarkedet, som man kender det i dag.- Du kan blandt andet få lov til at smage forskellige fiskesupper i en af standene, som specialiserer sig i supper. Der findes også et rigtig godt vietnamesisk sted, hvor du eksempelvis kan få klassiske vietnamesiske sandwich, fortæller hun.Eteläranta, 00130 Helsinki, tlf. + 358 9 31023550 Vandring i nationalparkerne Områderne omkring Helsinki er meget flotte og naturskønne, og derfor kan man med fordel leje en bil, fortæller Kamilla Sultanova. På en tur ud af byen kan man blandt andet opleve de to nationalparker, Sibbo National Park og Nuuksio National Park. Begge parker ligger i fornuftig køreafstand fra hjertet af Helsinki, og her kan du få lov til at opleve den smukke, finske natur.Sibbo (Sipoonkorpi) National Park, 04130 Sipoo, tlf. + 358 40 1636200 Nuuksio National Park, 03220 Espoo, tlf. + 358 40 1636200 Selvforkælelse i sauna Er der noget, finnerne elsker, så er det at besøge svømmehallerne i Helsinki. Der findes nogle stykker i byen, men ønsker man at besøge en svømmehal, der har historisk perspektiv, skal man tage til Yrjönkatu-svømmehallen.- Her kan du både finde tyrkisk bad, hamam, og almindelig sauna. Det er lidt af en oplevelse, fortæller Kamilla Sultanova.Ønsker du at blive rigtig forkælet, kan du prøve nybyggede Löyly Sauna. Stedet er lidt dyrere end andre steder. Til gengæld får du noget for pengene.- Saunaen har også en restaurant. Her kan du sidde og nyde lidt god mad, mens du kigger ud over havet.Yrjönkatu Swimming Hall, Yrjönkatu 21b, 00120 Helsinki, tlf. + 358 9 31087401 Löyly Sauna, Hernesaarenranta 4, 00150 Helsinki, tlf. 358 9 61286550.Her skal du overnatteØnsker du at bo centralt i Helsinki med gode muligheder for at komme rundt, bør du ifølge Kamilla Sultanova finde enten hotel eller Airbnb i bydelen Kallio, som er Helsinkis svar på Vesterbro i København. Her kan du både finde gode muligheder, der primært er lokaliseret omkring metrostationen Hakaniemi.- Jeg havde to veninder på besøg, som boede i en Airbnb-lejlighed tæt ved metrostationen, og der lå også et hotel ved siden af. Så der er flere muligheder. Det er også tæt på midtbyen, uden at der er så meget larm, og metrostationen giver gode muligheder for at komme rundt, siger Kamilla Sultanova.Ønsker du at bo mere centralt, kan du vælge at bo tæt på gaden Bulevardi. Her finder du to til tre gode hoteller, og vælger du et af de steder, er du sikker på at bo i hjertet af Helsinki.Det bør du undgåSelv om Helsinki har mange spændende oplevelser - både kulinarisk og kulturelt - er der også steder, du bør holde dig fra, fordi oplevelsen ikke står mål med, hvad du kan finde andre steder i byen.Det er især området omkring hovedbanegården og starten af gaden Mannerheimintie. Her ligger rigtig mange restauranter og barer, men ingen af dem leverer kulinariske oplevelser, der er værd at bruge penge på.- Du kan sagtens tage en øl eller drink på nogle af stederne, fordi de ligger så centralt, men man får noget dårlig mad til mange penge. De lever af placeringen, men ikke af kvaliteten, fortæller Kamilla Sultanova.Hun fortæller, at man som turist nemt kan komme til at bruge 10 til 12 euro på en menu, som kun vil skuffe. Derfor råder hun i stedet for til, at man finder andre steder, der har bedre menuer at byde på. Det kan være et sted som Tenho Restobar, som både leverer glimrende mad, god stemning og velsmagende cocktails.
I den finske hovedstad finder du både smuk arkitektur og afslappende oplevelser, som gør byen til en anbefalelsesværdig turist-destination. Det fortæller danske Kamilla Sultanova, der til dagligt bor i Skandinaviens østligste hovedstad.
Velkommen til denne guidede rundtur«, siger den kvindelige guide til gruppen af turister, hun har samlet foran Absalon-statuen i hjertet af København.Den næste halvanden time skal vi ledes rundt i byen på en ' Classical Tour of Copenhagen', som Copenhagen Free Walking Tours (CFWT) arrangerer. Man melder sig til turen på nettet, og betalingen? Den er der ikke noget af.»Man betaler ikke på forhånd. I kan betale, når turen er slut, hvis I kunne lide den. Og det håber jeg selvfølgelig, I kan«, forklarer guiden, der også fortæller, at hun er amerikaner og har boet i Danmark i syv år.Guiden får ingen løn fra CFWT, men tjener kun det, deltagerne giver i drikkepenge.Samme struktur har et tilsvarende guidefirma, Sandemans. Men det er underminerende for guidebranchen at tilbyde gratis ture, lyder kritikken fra flere steder.Turistførerforeningen, der er fagforening for 271 uddannede turistførere i Danmark, har sendt et brev til Københavns Borgerrepræsentation og Københavns Rådhus, hvori de kritiserer de gratis ture, som altså ikke viser sig at være helt gratis alligevel.»De kalder det ' gratis ture', men intet i verden er gratis«, uddyber formand for Turistførerforeningen, Kirsten Wedgwood, over for Politiken. Hun mener, der er tale om social dumping af »værste karakter og en ulige konkurrence med medlemmerne af vores forening«. Til sammenligning arbejder de autoriserede turistførere ud fra overenskomst og med en mindstetakst. ' Gratisguiderne' betaler et vist beløb til Copenhagen Free Walking Tours eller Sandemans baseret på det antal deltagere, som er med på turen.Hos Sandemans er det mellem 5 og 10 kroner per deltager, mens CFWT ikke vil oplyse beløbet. Både Sandemans og CFWT har 6 til 8 ture dagligt. Antallet varierer efter høj-og lavsæson, men de to guidefirmaer er vokset markant, siden de gjorde deres indtog i København omkring 2012. Sandemans oplyser, at cirka 20.000 turister deltog i ture alene mellem maj og august i år. CFWT vil ikke oplyse tallet.Denne fredag er vi 17 deltagere på sightseeingturen, og efter en kort introduktion til Københavns grundlæggelse går vi med stop ved Storkespringvandet videre til Helligåndskirken ved Strøget.Her peger guiden på Legobutikken, der ligger lige ved kirken, og fortæller, at legetøjsgiganten faktisk er dansk og har hovedsæde i Billund. »Det ligger ude i ingenting.Der er virkelig ingenting der«, siger hun og fremkalder grin hos deltagerne, der er en blanding af unge og ældre.Størstedelen ser ud til at være mellem 30 og 40 år.Rundturen holdes i en jovial og humoristisk tone. Christian IV omtales som en »guy« (fyr), som godt kunne lide øl, og som havde travlt med at nedlægge damer og holde fester, når han ikke var i krig med Sverige. Københavns historie ridses op på overfladisk vis, men det skyldes formentlig også, at der kun er halvanden time til rådighed. CFWT og Sandemans har også ture på op til tre timer.Ved Rosenborg Slot beder guiden deltagerne stille op til fællesbillede, som kommer på Facebook. Her fortæller hun også, at Christian IV's blodplettede tøj fra søslaget på Kolberger Heide i 1644 er udstillet sammen med bl. a. en ørering, som en elskerinde har fået lavet ud af en af slagets kanonkugler.»Renæssancen. Det er ulækkert. Jeg elsker det!«, siger hun.Guiden er en ambassadørAlle har i princippet ret til at kalde sig guide, men for at blive uddannet guide skal man gennemføre en diplomuddannelse, som udbydes på Roskilde Universitet.Her fortæller uddannelsesleder Susanne Haraszuk, at de turistførerne er ved at miste området af såkaldte ' standardture', hvor man kun ser Københavns højdepunkter. Altså dem, Sandemans og CFWT tilbyder.»Nogle af de autoriserede guider forsøger at lave guidede ture, hvor deltagerne betaler 100 kroner, men det er svært at få kunder, når man står ved siden af guider, som arbejder gratis«. Susanne Haraszuk er enig med Kirsten Wedgwood i, at Sandemans og CFWT skaber en konkurrenceforvridende situation blandt guiderne, og hun er bekymret for kvaliteten af turene med de gratis guider.»Man ved, at mange turister opholder sig kort tid i København, og den eneste person, de måske er i dialog med, er guiden, som er ambassadør for byen. Det er et spørgsmål om kvalitet, og om man vil betale for det«, mener Susanne Haraszuk.De lever af drikkepengeGitha Svendsen er indehaver af det lille firma Destination Copenhagen, der sørger for at arrangere ophold og kongresser i København. Hun politianmeldte i maj måned Sandemans og CFWT for, hvad hun mente var »ulovlige erhvervsmæssige turistaktiviteter«. »De er udlændinge og ikke autoriserede guider. De lever af drikkepenge, og der er ingen sikkerhed for, at de får ordentlig løn, ligesom spørgsmålet er, om de betaler skat af det, de tjener. Jeg synes, det er et skråplan, og der er tale om løndumping«, lyder det fra Githa Svendsen.Jane Meged, forsker i turisme på Roskilde Universitet og underviser på turistføreruddannelsen og autoriseret guide, har i forbindelse med sin forskning set nærmere på CFWT og Sandemans. Hun mener, de har potentiale til at ændre branchen fundamentalt.»Turistførerne har kæmpet for at få nogle ordentlige lønmodtagerrettigheder, de har taget en uddannelse og leverer en vare, som de gerne vil betales ordentligt for. Men hvis det arbejde, guiderne udfører, ikke behøver at koste noget, så vender det hele markedet på hovedet.De udgør en del af den innovative deleøkonomi, der kommer til at drive dele af Danmarks økonomi i fremtiden, men de spiller efter nogle helt andre regler, og det er en udfordring for det velfærdssamfund, vi kender i dag«, siger Jane Meged.Hun påpeger dog også, at nogle af de turister, der vælger Sandemans eller CFWT, ikke ville melde sig til en uddannet guides tur alligevel, f. eks. rygsækrejsende, og på den måde udvider de også markedet.En sag for Københavns KommuneSagen er også landet på kultur-og fritidsborgmester Carl Christian Ebbesens bord, og på et møde med Sandemans 31.august blev firmaet bedt om at redegøre for deres forretningsmodel.Sandemans har nemlig et samarbejde med Copenhagen Visitor Service (CVS), Københavns officielle turistinformation, som hører under Kultur-og Fritidsforvaltningen.Sandemans har bl. a. betalt for at få opstillet brochurer hos CVS.Indtil Sandemans kan dokumentere, at guiderne arbejder på overenskomstmæssige vilkår, som Københavns Kommune stiller krav om, er samarbejdsaftalen suspenderet, oplyser Kultur-og Fritidsforvaltningen.Den guidede tur fortsætter fra Rosenborg Slot og til slutpunktet Torvehallerne.Der er ingen påmindelser fra guiden om, at hun vil sætte pris på drikkepenge, men deltagerne går på skift hen til guiden og siger tak for turen. En giver 50 kr., en anden giver nogle dollarsedler, mens en tredje amerikaner giver 100 kroner.anne.leth@pol.dk 
To guidefirmaer har vist tusindvis af turister rundt i København på sightseeingture gennem sommeren. De tilbyder turene gratis, og guiderne lever af drikkepenge. Det vækker vrede i branchen.
Da årets talentprisvinder, den 26-årige sopran Elsa Dreisig, efter klassiske arier kaster sig ud i franske chansons, som hun med en fransk far og en dansk mor kan til fingerspidserne, tænker man et øjeblik, at ekstranummeret bliver »Le Tourbillon«, sangen om kærlighedens runddans, som Jeanne Moreau synger i filmen Jules et Jim. Den store vedette har netop forladt os, men at gøre sig hæs som Cathérine i Truffauts film er vel egentlig ikke noget, man kan bede en tindrende sopran om.Slutsangen bliver »I Could Have Danced All Night« fra musicalen My Fair Lady, men det abrupt uforglemmelige er indtruffet forinden med »Sangen til Månen« fra Dvoráks opera Rusalka. Dreisig kreerer den længselsfulde skovsønymfe til sensitiv klaverledsagelse, så selvom hele det orkestrale vandspejl mangler, når tonerne os med en krystallinsk renhed, mens sangerindens blik svæver opad, som var Rusalka helt ensom. Det er verdensklasse.Ved den vidtstrakte Copenhagen Opera Festival 2017 kom fem komplette operaer i hus. Léo Delibes' Lakmé (1883), Ruggero Leoncavallos Bajadser (1892), Giacomo Puccinis Madama Butterfly (1904), Benjamin Brittens The Rape of Lucretia (1946) og Louise Alenius' Silent Zone (2017). Fire af fem operaer, hvor mænd driver kvinder i døden.Lakmé hos Delibes sluger giftige blomster, Nedda hos Leoncavallo dolkes, Cio-Cio San hos Puccini begår rituelt harakiri, Lucretia hos Britten benytter en sabel. Hos Alenius drives en dysfunktionel familie til afgrundens rand (se sidste uges Weekendavisen). »Nyd andres lidelser - gå i Operaen« har operahuset i Stuttgart som reklameslogan. Det behøver man ingen mangfoldighedskonsulent for at finde på.Byrummet trak disse dramaer til sig, mens den bredskuldrede Opera på Holmen lå stille og så til. På Ofelia Plads ved Skuespilhuset akkompagnerede Malmø Operaorkester Lakmé og henter siden hele sangerholdet hjem til den sceniske premiere 7. oktober i Malmø.På cykel med klaverakkompagnement bevægede Bajadser sig seks forskellige steder hen, og vi indhentede den højspændte gøglertrup på en solskinsdag i Valbyparken.Med en håndfuld kammermusikere samledes Skånska Operan i Vega på Vesterbro til Madama Butterfly i en gennemsigtig husscenografi ikke ulig den, som Silent Zone på Understationen ved Østre Gasværk Teater benyttede sig af. På Takkelloftet ved Operaen på Holmen gentog eleverne fra Operaakademiet deres Lucretia med Athelas Sinfonietta-ensemblet. Alle steder funklede stjerner, og lader vi tenorerne komme i første række, var hele festivalens stærkeste stemme Eivind Kandal som Chorus i Lucretia.Som svigefulde eller jaloux mænd mødte vi Leonardo Ferrando i Lakmé, Rasmus Jupin i Bajadser og Daniel Svenson i Butterfly. En mand, der ikke gjorde en kat fortræd, men sang som en engel, oplevede vi med kontratenoren Morten Grove Frandsen i Silent Zone.Men selvfølgelig var det sopranerne og mezzosopranerne, der for alvor var livgivende midt i deres ulykke. Prægtigst og mest dybtglødende den norske mezzosopran Astrid Nordstad som Lucretia, siden skælmsk og spøgefuld på Wilhelm Scenen ved Torvehallerne med muntrere toner. Tæt og lødig i sin tragik var også den russiske sopran Svetlana Moskalenko som Lakmé. Lettere i anslaget, men formidable i deres scenenærvær sopranerne Lone Mohr Villadsen som Cio-Cio San i Butterfly og Frederikke Kampmann som Nedda i Bajadser.EVIGHEDSVÆRDIEN af Delibes, Leoncavallo, Puccini og Britten blev grundigt testet på disse udebaner. Det er til at høre, hvorfor Tjajkovskij beundrede Delibes og faktisk var misundelig på ham som balletkomponist.Spændende bliver det, om Nicola Raabs iscenesættelse i Malmø tør aktualisere det religiøse vanvid, som får Lakmés fundamentalistiske far til at gå helt amok.At Leoncavallo i sin tid tabte både til Mascagni og Puccini i den nådesløse ørehængerkonkurrence er desværre til at høre.Men som teater kan det fænge, sådan som Bajadser i Tine Topsøes instruktion fik ondskab, liderlighed, eskapisme og nedslidt gøglerliv til at gå op i en højere enhed. Den måske mest nerveskrabende af alle jalousiarier for tenor, gøglertruppens leder Tonios bitre »Vesti la giubba« - Tag narretøjet på - kastede Rasmus Jupin i guddommelig grams med sin formidabelt kontrollerede stemme, som også ved den afsluttende paradekoncert på Ofelia Plads formåede at udslynge Puccinis »Nessun dorma«, Pavarottis emblemsang, så dvælere på den anden side af havnen må have fået fuld valuta. Arien fik vi samme sted aftenen før ved Viva l'Opera-koncerten, båret tilsvarende i guld af tenoren Kristian Benedikt. Måske kulminerede alt her.Basbarytonen Johan Reuter gav sammen med Benedikt den insisterende livskammeratduet mellem markis Posa og tronfølgeren Carlos fra Verdis Don Carlos. Reuter gik så selv videre solo med forøget noblesse til Posas dødsscene.Kristian Benedikt hentede et andet ekstrem fra Verdis skatkammer: Manricos frenetiske angrebsarie fra Trubaduren.Denne aften akkompagnerede Det Kongelige Kapel med en anden mahogniglans end Malmø Operaorkester, mens vindstødene på Ofelia Plads fik presenningerne over orkestret til at afgive skrabelyde som gigantiske bratscher. Sangerne skuldrede det.Et tilråb fra en havnesjover anfægtede ikke sopranen Elizabeth Llewellyn, da hun lagde an til Toscas bøn fra Puccini og blev i hans toneverden i duetten fra Butterfly, når den håbefulde geisha sammen med tjenerinden Suzuki pynter op med blomster.Den stilsikre mezzosopran Hanne Fischer var med al sin drilske ynde dulmende og tog så med bravour flyvespringet til begge den dæmoniske prinsesse Ebolis arier fra Don Carlos. At Viva l'Opera-koncerten kun lod Verdi og Puccini slippe igennem, sikrede det sublime. Elizabeth Llewellyn, der til efteråret er Madama Butterfly på Det Kongelige Teater, lod behageligt natten falde på med Leonoras sværmeriske nocturne fra Verdis Trubaduren.Puccini er operaens Hitchcock. Den, der skærer tragedierne til med nådesløs akkuratesse og med højglans sørger for, at det går så skævt som muligt. Med afsæt i komponistens eget bekostelige kærlighedsliv havde det britiske operakompagni Helios Collective kreeret et uhyre elegant spex i Børssalen med Puccinis hustru Elvira og tjenestepigen Daria i kamp til døden om komponistens gunst.Sopranerne Anna Patalong og Raphaela Papadakis var syltet ind i mesterens håndfaste toneverden, og selv sad han i skikkelse af pianisten Noah Mosley og præluderede uforstyrreligt tenorarien fra Puccinis Pigen fra det gyldne Vesten. At han så pludseligt med jævnbyrdig sangstemme blandede sig i det blomstrende jalousidrama var et scoop.Elsa Dreisig, årets operatalent, var med rette valgt til at give slutnummeret ved Paradekoncerten i søndags. Hun har vundet i Plácido Domingos globale Operaliakonkurrence, og det var med dyb sanselig melankoli og gedigent overskud, at hun fra Richard Strauss' Vier letzte Lieder fremførte »Im Abendrot«, hvor orkesterakkompagnementet til slut lyder som bortflyvende havfugle.Ude venter den store verden på hende, derfra hvor den tyske sopran Christiane Karg kom i forgårs og gav et program med Mendelssohn-lieder, sindrigt marineret for strygekvartet af Aribert Reimann, den drastiske komponist af operaen Lear. Hun sluttede med alle Richard Strauss' Vier letzte Lieder, helt klar i stemning til at angribe partier som Chrysothemis i Elektra og feltmarskalinden i Rosenkavaleren.Det forførende operasus i Børsens prægtige sal kom til allersidst med Ernest Chaussons Chanson perpétuelle. Kvartetten Schneider &amp; Friends gav her for alvor Karg luft under vingerne. Stemmen er markant og finsleben, helt klart mere til Strauss end til Mozart. Det var i to af de fire Strauss-sange, at violinisten Kirstine Schneider sammen med Christiane Karg skabte et nirvana.Denne festival var tenoren Peter Lodahls første som chef, efter at kordirigenten Michael Bojesen er gået videre til at lede Malmø Opera. Det har været en susende succes, med fine afsæt i Lodahls internationale netværk, så hele værker og highlights tilsammen har dannet troldspejl med alle operakunstens lidenskaber og forlokkelser.
Copenhagen Opera Festival. Et overflødighedshorn af skønne sangstjerner, Hitchcock-højglans og bevægelige bajadser.
Friskost, æbler, hasselnødder og krydrede blade4 personer Ingredienser ca. 80 g fin og frisk rucola ca. 80 g blandede spiselige små blade, salat-, kål-eller krydderurtetyper, f. eks: grønkål, havemælde, spinat, mizuma, feldsalat, frisée eller palmekål 2 spsk. ekstra jomfruolivenolie fint havsalt ca. 1 tsk. friskpresset saft af en økocitron 15-20 friske hasselnødder ca. 80 g god friskost (se ugens tip) 1-2 søde, saftige og sprøde æbler (f. eks.Gråsten) Nip, skyl og slyng rucolaen tør. Nip, skyl og slyng de andre små blade/ salattyper tørre.Kom 2/ 3 af rucolaen i blenderen sammen med olie, en knivspids salt, citronsaft og 2 spsk. koldt vand og blend det til en fin og grøn dressing/ sauce.Knæk nødderne, flæk kernerne og rist dem let sammen med lidt salt, på en tør pande.Skyl og tør æblerne, skær dem i kvarte, fjern kernehuse, stilk og blomst og skær dem i tynde både.Anret friskosten på tallerkener sammen med æble, resten af rucolaen og de andre blade samt hasselnødderne og dryp rucoladressingen over. Krydr med peber og lidt salt og server med brød til.Skindstegte rødspætter4 personer Ingredienser 2 store bundter kruspersille 4 flotte (hele) rødspætter med skind (dvs. ikke flåede) 300-400 g pr. stk.fint havsalt vindruekerneolie smør til servering økocitron i både friskkogte kartofler Klip af persillestilkene, så selve stilkene (udover alt bladkruset) bliver 4-5 cm lange (se ugens tip). Skyl, rens og tør de nu korte kruspersillestilke omhyggeligt og sæt dem til side.Skrab rødspætternes skind, både for-og bagsiden med en kniv, så »slim« og bitte små skæl fjernes. Skyl og rens fiskene, vær opmærksom på blodrester indvendigt i fiskene, brug fingrene og evt. en lille kniv. Klip eller skær finner og haler af og tør fiskene omhyggeligt.Rids rødspætterne overfladisk (dvs. kun skindet) ned langs rygraden. Den anes som en stribe ned igennem fisken på for-og bagside.Brug en spids og skarp kniv. Drys dem med lidt salt på begge sider og lad dem trække i ca. 15 minutter. Dup dem tørre igen.Skær hver rødspætte i to stykker, skær tværs over midten. (Se ugens tip). Overfyld ikke panden.Sæt panden - eller panderne over - og kom ca. 2 tsk. olie og ca. 2 spsk. smør på hver pande, lad det bruse op og blive nøddebrunt, før rødspætterne lægges på. Steg dem i 3-4 minutter på hver side ved jævn til god varme.Tag fiskene af panden, læg dem på et varmt fad og kom en stor klat smør på panden. Kom persillen på, når det har bruset af. Steg persillen, til den er sprød (vend den jævnligt) og krydr den med en lille smule salt til sidst.Server rødspætterne på varme tallerkener med persillen, kogte kartofler og citron.Blommer og brombær i tærteTærtebund 1 lille æg 2-3 knivspidser fint havsalt 100 g koldt smør i terninger 175 g hvedemel 75 g flormelis kornene af ½ vaniljestang Tærtefyld ca. 2 tsk. friskpresset saft af en økocitron 10-12 fine og modne blommer 20-25 brombær (en lille bakke) 4-5 spsk. sukker 2 knivspidser fint havsalt 2 ½ tsk. kartoffelmel 30-40 g smeltet smør flormelis Rør æg og salt sammen i en lille skål. Kom mel og smør i en foodprocessor eller røreskål og kør/ rør det til et tørt smulder. Tilsæt flormelis og saml dejen med ægget. Lad dejen hvile to timer i køleskab.Tænd ovnen på 170 grader alm. over-og undervarme.Tryk mørdejen ud i en tærteform med løs bund (22-24 cm). Prik den tæt med en gaffel, læg et stykke bagepapir over tærtebunden og fyld bagebønner i den. Sæt bunden i ovnen og forbag den i ca. 25 min.Fjern bønner og bagepapir og lad bunden køle af til kold eller lunken.Opløs/ udrør vaniljekornene i citronsaften i en stor flad skål. Halver blommerne og fjern stenene. Kom de halve blommer i skålen med vanilje og citron og vend det forsigtigt, men omhyggeligt sammen. Bland sukker, salt og kartoffelmel omhyggeligt i en anden skål og strø blandingen over blommerne. Vend det godt rundt og lad det trække i ca. 10 minutter.Sæt ovntermostaten på 200 grader alm. overog undervarme. Læg blommerne i tærtebunden (evt. skiftevis med skindet opad og nedad) og fordel brombærrene ind imellem. Bland smeltet smør med resterne af sukker og blommesaft i skålen og fordel blandingen over frugten i tærtebunden.Bag tærten i ca. 25 minutter. Lad den køle af til lun, drys med flormelis og server med cremefraiche eller fløde.Fakta: DRIKKEN TIL SØREN FRANKSom ofte skrevet før er chenin blanc den perfekte vin til æbler, hvad enten der er tale om dessert eller det salte køkken. Til denne salat skal det være en tør chenin, f. eks. savennières, anjou eller saumur.Stegt på skindet eller ej, rødspætter fordrer en vin med god syre. Riesling er klassikeren i min mund, men man kan bestemt også bare fortsætte med chenin blanc'en fra første ret.Her skal vi bruge en hvid dessertvin med god syre. Det kunne være chenin blanc - for nu at blive i temaet - sauternes, riesling eller tokaji.NÆSTE UGEDelikat bouillon på muslinger med selleri og persille og fine fasanbrystfileter med sauté af søde majs og kantareller.Ugens tipEn friskost/ flødeost, der vitterlig lever op til sit navn - altså har livlig syrlighed og ren og frisk mælke/ flødesmag - er ikke nemt at finde. Men i Arla Unika serien - Arlas »hemmelige« prestigeproduktserie - indgår friskosten Loke, der er helt, som en friskost bør være. Skøn og let syrlig »mejerismag« med en troværdig cremet, blød og samtidig en anelse naturligt grynet konsistens. Arla Unikas butik i Torvehallerne sælger den, så der valfarter jeg til. Jeg har forhørt mig, om den mon fås andre steder, men svaret er NEJ.Indtil videre Ellers er Kirks økologiske friskost et ok og ikke mindst lettere tilgængeligt alternativ.God friskost egner sig ikke kun i det salte køkken. Jeg spiser f. eks.meget gerne friskost til fuldmoden »dessertfrugt« (blommer og bær) og til frugtkompot, som alternativ til fløde eller cremefraiche.Med mindre dit komfur har plads til to kæmpestore og gode stegepander, som hver kan rumme to flotte og hele rødspætter, kan det være svært at stege rødspætter til fire. Mit køkken er ikke sådan udstyret, så jeg serverer altid »dele-rødspætter« : Enten skærer jeg hver spætte i to (som forklaret i opskriften) og laver rødspættepuslespil på panden, eller også deler vi de hele fisk, efterhånden som de er stegt.Når et stykke af persillestilkene skal bevares, når persillen gøres i stand, er det fordi, det er nemmere at håndtere/ vende persillen på panden, når den er lidt sammenhængende, og stilkene bliver lige så sprøde som bladene.
Nyd sæsonens friske hasselnødder på en forret af friskost, sprøde æbler og grønt. Rødspætter hører også til årstidens guld. Server dem enkelt og godt - skindstegte med sprød persille og citron.
Verden er blevet underligt lille. Da jeg for første gang nogensinde sætter mig til bordet på en restaurant i Moskva, på Savva i det grandiøse og legendariske Hotel Metropol, viser det sig, at kokken i køkkenet har lavet mad til mig før: Ikke hjemme i København, men i Tallinn i Estland, hvor Andrey Shmakov var køkkenchef på restaurant Ribe, da jeg i sin tid besøgte den.Eftersom det er første gang, jeg besøger Rusland overhovedet, ved jeg ikke, hvad jeg skal forvente mig, men det går hurtigt op for mig, at jeg definitivt er i Nordeuropa. Shmakov indleder menuen med en vorschmack, som er en jødisk tradition, i form af en papirtynd sprød rugbrødssandwich med en surf &amp; turf af stuvet and og sild. At drikke får vi vodka infuseret med peberrod, som passer forbavsende godt til maden.Jeg er glad for en superflot og ren hane-consommé med fyld af stør, som er en hvid, dejlig fast og kødagtig fisk og en håndmad på siden med rugbrød, fedt og størens berømte kaviar.I løbet af aftenen får jeg et par gange associationer til Nomas tidlige år - ikke uden grund, eftersom Andrey Shmakov arbejdede på christianshavnerrestauranten en overgang i 2008 - især med en ret bestående af perlebyg, rødbeder, bagt kærnemælk og laks. Men aftenen byder også på mere eksotiske indslag fra det store rige i form af f. eks. heftigt kurduk-lam fra Kaukasus - en helt særlig lammerace, som har en tyk fedtudposning på bagdelen, nærmest som en kolossal hønsegump.Dagen efter på markedet ser vi, hvordan slagterne skærer de tykke gumpe af lammene og sælger dem til folk, som bruger fedtet til at stege i. Faktisk smager jeg et par dage senere, på en anden restaurant, østers grillet i dette lammerøvsfedt - lige ramt nok i smagen for selv undertegnede.Mit besøg i Moskva skyldes min russiske kollega Gennady Jozefavichus, som jeg har plaget i to år, om at bringe mig til Rusland.Mens vi sidder på Savva og drikker russisk rødvin fra Krasnodar-regionen i det sydlige Rusland, falder snakken på importforbuddet mod varer fra EU og USA, som russerne indførte i 2014 som svar på de vestlige stormagters sanktioner mod Rusland oven på landets fremfærd i Ukraine, ikke mindst annekteringen af Krim-halvøen. Gennady fortæller om en af hans artikler, der skabte mere end almindelig gang i gaden. Under overskriften »Gud bevare sanktionerne!« skrev den russiske journalist lettere provokerende, at han opfatter sanktionerne som en gave til russisk gastronomi: Russerne er nu tvunget til at basere deres køkken på de lokale råvarer, hvor man ellers længe havde tradition for, at man med landets oliepenge importerede, hvad man skulle bruge af gastronomiske ingredienser fra EU og til dels USA.Hvilket har gjort, at små lokale producenter af bl. a. kød, grøntsager og ost er dukket op.Da vi besøger Dorogomilovsky-markedet, er der dog ingen tegn på vareknaphed - jeg ville til enhver tid bytte med Torvehallerne derhjemme. Standene bugner af kæmpemæssige stører med gult fedt under skindet, bassinerne er fyldt med store, spillevende Kamtjatka-krabber og hos slagteren hænger de tykrøvede lam på række. Babushkaerne håndfodrer os med sprøde fermenterede grøntsager, og vi smager fremragende pølser på hest og bæver, ligesom surdejsbrødene måler sig med de bedste derhjemme. Da vi forlader markedet, er jeg og min svenske kollega Mattias misundelige, faktisk skammer vi os lidt over, at vi ikke er i stand til at mønstre lignende markeder i vore hjemlande.Af en eller anden grund gælder importforbuddet ikke for tørvarer som pasta og olivenolie - hvilket er en stor fordel, for som alle andre byer i verden, elsker også Moskva det italienske køkken. Embargoen gælder tilsyneladende kun friske varer, som f. eks. ost. Mozzarella og flødeudgaven heraf, burrata, som også er højeste mode på disse breddegrader, har lokalt bosiddende italienere dog fundet ud af at lave på stedet ganske som hjemme i København, hvor vi har et mozzarella-mejeri kaldet La Treccia i Rødovre.Men hvad gør en kok uden parmesan, spørger jeg køkkenchefen Andrea Impero på den yderst mondæne restaurant Maritozzo i Patriarchs Pond kvarteret. Impero slår ud med armene: »Hvad tror du? Vi er italienere, vi finder altid en vej,« siger han og forklarer, at hans bror, der bor i Italien, kommer på besøg næste uge og medbringer to store kufferter pakket med parmesan. En anden mulighed for at importere parmesan går gennem Hviderusland, som ikke har noget udestående med Europa og har en meget blød grænse til Rusland uden videre grundig toldkontrol.På Maritozzo får jeg i øvrigt den måske bedste ret, jeg smager i løbet af mine tre-fire dage i Moskva: Små håndlavede quadrucci, miniravioli, med fyld af saltede ansjoser placeret på et leje af østerstatar og dækket med en skum af gedeost - en nærmest uendelig smag af hav, salt og jod.Af en eller anden grund fungerer fine dining eller haute cuisine med avancerede restauranter a la Noma eller Geranium, hvor man bruger en hel aften på spise en tasting menu med mange små, men højt elaborerede retter - ikke i Moskva.Troigros, som har tre stjerner i Frankrig, kom til Moskva i 2006, men drejede nøglen to år senere, mens Pierre Gagnaire, som ligeledes har tre stjerner hjemme i Frankrig (Paris), holdt fem år fra 2010 til 2015, før han lukkede sin restaurant i Moskva, Les Menus.Moskva har p. t. en restaurant, White Rabbit, placeret i en glaskuppel på 16. etage i Smolenskiy Passage, som beklæder en flot 22. plads på World's 50 Best Restaurants. Ifølge Gennady og flere andre gastronomer, jeg snakker med, er det tasting menuen (som koster 850 kr.), der har skaffet restauranten dens placering, men i realiteten vælger de mange gæster i den store restaurant praktisk taget altid fra det omfangsrige a la carte kort.»Folk vil have afslappede restauranter her i byen, de foretrækker fleksibilitet frem for lange tvungne tasting-menuer,« siger en anden lokal italiensk stjernekok, Luigi Magni. Det er ellers ikke, fordi der mangler penge, det behøver man bare kaste et blik på bilparken for at blive overbevist om: Det indre Moskva er præget af Rolls-Royce og Maybach, den store Mercedes-limousine, som jeg endnu ikke har set i Danmark.Det, der virker i Moskva, er derimod konceptrestauranter, som oftest er ejet af store spillere, hvoraf den suverænt største er Arkady Novikov, som ifølge Magni og andre driver 120 restauranter, heriblandt fire i London (hjemmesiden siger mere end 50). Vi møder en anden russisk restaurantmagnat, Ilya Tutenkov, som med »bare« seks restauranter er knap så stor, men han er ikke desto mindre meget dynamisk og altid på udkig efter nye koncepter. Til sin restaurant Spark har han importeret en stribe trækulsfyrede antikke 1800-tals komfurer fra USA, hvorpå al maden bliver lavet - det næste projekt, som ligger i støbeskeen, er en peruviansk restaurant.Der er afgjort også røg i køkkenet på Yuzhane.»Fuck Vegans!« står der på de mobilcovere, de sælger på denne kødrestaurant, hvor kødet bliver tilberedt på store amerikanske smokers, som dem, de har på Warpigs i Kødbyen derhjemme. Gennady har taget os med hertil, fordi vi skal opleve den kødrevolution, som er startet, siden sanktionerne trådte i kraft. Før var godt oksekød noget, man importerede fra bl. a. USA, men i dag er man kommet langt med kødkvæget bl. a. i Krasnodar-regionen, hvorfra T-bonesteak af Angusracen vinder vores lille improviserede bøfsmagning.Konceptrestaurant kan man vist også godt kalde den elegante og relativt nyåbnede Beluga, som ligger på 2. sal af Hotel National med udsigt over Kreml. Beluga er - som en del andre Moskva-restauranter - åben 24 timer i døgnet, så dette er det perfekte sted at nuppe en sen souper efter en aften i Bolshoi balletten, der ligger ganske tæt på - hvilket er præcis, hvad vi gør.Gennady gransker længe kortet, før han bestiller en kaviartasting: Først malosal, som er en let saltet upasteuriseret størrogn, hvor man stadig i eftersmagen har den let mudrede smug af ferkvandsfisk. Så payusnaya, som er presset kaviar med langt mere kraftig smag, og endelig rogn fra albinostør, som nærmest har en farve som multebær og en let strejf af lakrids i smagen. Vi nyder albinokaviaren sammen med papirtynde skiver boghvedebrød med klaret smør - et fantastisk match. Vi skyller rognen ned med rigelige mængder af vodka - kortet rummer omkring 100 forskellige, hvoraf mange serveres på glasset - mens vi iagttager restaurantens højhælede klientel.Den mest konceptede af de mange konceptrestaurater, som vi besøger, er dog Wine &amp; Crab, som åbnede sidste år. Her kan man få hele ni forskellige slags krabbe, der kan købes som en smagemenu til ca. 900 kr. - bl. a. snekrabbbe, spannerkrabbe, blåkrabbe fra Sri Lanka og kongekrabbe fra både Murmansk og Kamtjatka.Gennady forklarer, at kongekrabben, som kan veje op til ti kilo, oprindeligt kun fandtes i havet omkring Kamtjatkahalvøen.Imidlertid fik Stalin, som var en stor krabbeelsker, sat en population ud i havet omkring Murmansk. Det viste sig hurtigt, at Kamtjatka-krabben er både kannibal og invasiv, så den spredte sig fra Musmanskbugten til det øvrige Barentshav inklusive de nordnorske farvande, hvor den er uønsket.Vi får en række fantasifulde krabbeserveringer, bl. a. en wine au baba med murmansk krabbe, behåret krabbe med sorte ris og en generøs portion Kamtjatka-krabbe som hovedret med en krydret adjika-sauce fra det sydlige Rusland, hvor køkkencheferne Ivan og Sergej Berezutskij kommer fra. Vi skyller ned med udmærket russisk »champagne« fra Krasnodar, men for den vinglade oligark er her ingen undskyldning for ikke at gå amok i det store vinkort, som toppes af Romanée Conti til 82.000 kr. for én flaske.Udover at være køkkenchefer på Wine &amp; Crab, driver kokke-tvillingerne Ivan og Sergej restaurant Twins, som er at finde på en 92. plads på World's 50 Best. Eller rettere drev, for tvillingerne brød med deres pengebagmand tidligere på året, fordi han ikke ville støtte deres ønske om at få deres egen grøntsagsmark - ligesom Alain Passard har det for at dyrke grøntsager til sin restaurant Arpège i Paris, og Relæ og snart også Noma har det herhjemme. Tvillingerne fandt så en ny gavmild oligark, som var med på at investere i et landbrug, og i løbet af dette år åbner restaurant Twins Garden i det centrale Moskva.Marken, som vi besøger næste dag, ligger hele to timers kørsel fra Moskva, tættere på storbyen kunne brødrene ikke finde uforurenet jord til deres økologiske projekt. Brødrene nævner selv den manglende diversitet - ikke mindst her under embargoen - som hovedårsagen til at begynde at dyrke grøntsager selv. Markerne bugner således af bl. a.peberfrugter, squash og auberginer i forskellige farver, ligesom der er høns, geder og en dam med krebs og ørreder.I et interimistisk telt får vi serveret et enkelt, men lækkert måltid baseret på de gode råvarer fra gården og skyller det hele ned med forbavsende god pinot noir fra Krim - og jeg forstår for første gang, hvorfor det var så vigtigt for russerne at annektere den ukrainske halvø. Og så går turen igen tilbage til Moskva.Berlingske var inviteret af Hotel Metropol.sof@berlingske.dk »Fuck vegans« Slogan på restaurant »Yuzhane«. »Folk vil have afslappede restauranter her i byen.« Luigi Magni, kok.Fakta: SE MERE HERmetropol-moscow. ru savvarest. ru maritozzo. ru yuzhane.com belugamoscow. ru winecrab. ru.
Moskva bugner af kaviar, vin fra Kreml og fede lammerøve. Importembargoen har lært russerne selv at producere kød, grønt og ost.
I haven bag en hyggelig, okkergul, ældre villa med revner i murene hopper den 11-årige Line på trampolinen, og går man forbi hængekøjen, et par trin op på terrassen, står der et bord, stole og en stor grill med to gasflasker.Inde i stuen sidder lillebror Jens på 9 år fordybet i en af de fire Jumbobøger, der ligger foran ham. Der er hjemmebagte cookies på bordet, kaffe i kopperne, og moren i huset fortæller om sin barndom og dens betydning for, hvordan hun og manden, Carsten, i dag har skabt en familie, hvor der er stor vægt på, at deres børn skal have den allerbedste barndom, hvor de begge bliver set, hørt og får opmærksomhed - selv om Jens har særlige behov pga. sine autistiske træk.Hans hoved kan være kaos, og det spreder sig let til familien, medmindre forældrene får skabt ro. Det kræver planlægning og omtanke, for storesøsteren skal ikke vokse op i skyggen af sin bror. De har hver især specielle behov. Hun for at lege og hygge og shoppe, han for at lære nogle basale ting.Derfor laver forældrene ofte noget med børnene hver for sig. Rejser til Barcelona og Rom, har særlige læringsdage med Jens - f. eks. en tur til Torvehallerne med indkøb af tomater hos en grønthandler, et besøg i Rundetårn eller en togtur uden nogen bestemt destination.Hans verden kan vælte, hvis der sker noget impulsivt, så familien arbejder meget målrettet med at flytte hans grænser.Maria Jensen, der er uddannet advokatsekretær og driver seks webbutikker, har skruet en hverdag sammen, så hun kan være hjemme hver eftermiddag, og Jens ikke får for lange dage i skole og SFO.»Det er sindssygt hårdt at være søster til en dreng med særlige behov. Når Jens flipper ud, går det ud over hans søster verbalt eller fysisk, eller også føler hun, at al vores fokus er hos ham. Det arbejder vi med. Vi vil gerne have, at børnene kommer ud som hele mennesker. Hun skal ikke lide under, at han har det skidt, men han skal heller ikke føle, at han er forkert. Når hun er ked af det, går vi en tur og snakker om det eller lægger os under en dyne, hvor hun kan sige, lige hvad hun har lyst til, f. eks. at hun har haft lyst til at smide Jens ud ad vinduet eller finde en anden familie. Det snakker vi så om.For jeg kan godt forstå, at hun kan få den følelse, når det hele engang imellem eksploderer herhjemme. Og når vi snakker om det, finder hun ud af, at hun jo ikke mener det så alvorligt,« siger Maria Jensen.Bedste veninde og værste fjendeFor Maria Jensen er det vigtigt, at børnenes barndom ikke skal ligne hendes, og at de får et godt forhold til hinanden. Det er nemlig ikke kun murene, der slår revner. Der er i den grad også revner i Maria Jensens forhold til søsteren, som hun har sat på pause.Hun har store ar fra den forskelsbehandling, som hun føler, at hendes mor og stedfar gjorde på hende og søsteren.»Hun kunne være min bedste veninde og min værste fjende,« siger hun og husker tilbage på en en barndom, hvor hun følte sig kørt ud på et sidespor.»Min søster flippede ud og var temperamentsfuld, mens jeg var den pæne stille pige, der kunne passe mig selv og ikke fik så meget taletid. Jeg gjorde mig usynlig - min søster fik al opmærksomheden. Jeg ved ikke, hvordan hun gjorde det, for jeg gik og gemte mig og håbede, at ingen ville lægge mærke til mig. Jeg følte mig til ulejlighed og helt forkert,« siger hun.Jyllands-Posten har talt med Maria Jensens søster, som ikke lægger skjul på, at hun har en anden opfattelse af deres barndom. Hun afviser dog »af respekt for den søster, som ikke ønsker at have kontakt med hende« at kommentere søsterens historie.Denne artikel bygger derfor udelukkende på Maria Jensens oplevelse af, hvad der foregik.Et barsk miljøDe to søstre er halvsøstre med fire års forskel.Maria Jensens biologiske far var franskmand, men ville ikke påtage sig faderrollen, så moren valgte at få hende alene og blev senere kærester med den mand, der blev hendes stedfar, men aldrig en far. Et stykke tid efter kom lillesøsteren til verden.Familien boede de første år på Amager i et lidt hårdt område, moren var regnskabschef, og faren tidligere flying engineer, så familien hørte til i den lidt højere middelklasse i et område, hvor pengene ikke voksede på træerne, og der blev drukket lidt vel rigeligt bag flere af murene.»Der var en i parallelklassen, der blev voldtaget af sin stedfar. Folk boede i skurvogne, nogle havde forældre, der var pivalkoholikere og skulle hentes ovre i centret af deres børn. Det var et barsk miljø. Vi boede på vej med nogle rockere, og der var rockerkrig dengang, så der var ofte politi i området,« fortæller hun.I Maria Jensens hjem var det psykisk ofte hårdt, husker hun. Flere episoder og følelser har brændt sig fast, så tårerne står på spring, når hun taler om dem, og de handler alle om den anerkendelse, som hun savnede fra sin mor og stedfar, men i stedet fandt hos sine bedsteforældre, hvor hun følte, at hun ofte blev parkeret: Hun husker, at der var en dukke i en legetøjsbutik i Amagercentret. Hun ville så gerne have den, men fik at vide, at hun kunne ønske sig den i gave. Hun var otte år, og der var et halvt år til hendes fødselsdag. Hun husker, at søsteren råbte og skreg og forlangte at få dukken. Moren gav efter, mens Maria oplevede, at hun fik at vide, at hun måtte vente til sin fødselsdag.Ved hendes konfirmationsfest skulle der ikke bestilles mad udefra. Det var for dyrt, husker hun. Mor havde styr på maden, og farmor havde lavet frikadellerne. Gæsterne skulle komme om lidt. Det bankede på døren, og i spejlet i entreen skulle Mia lige tjekke en ekstra gang, at kjolen nu også sad perfekt. Stedfaren dukkede op bag hende.Han var stresset og skældte hende ud, besværet med konfirmationen, de mange gæster - hvorfor hun da ikke bare åbnede døren, skulle han da klare det hele selv? Hun græd og følte sig forkert, da hun åbnede døren, og der kunne først tages billeder senere på dagen, da hævelsen omkring hendes øjne havde fortaget sig. Hun havde fået studenterhuen på, da hun oplevede, at scenen fra konfirmationen gentog sig. Stedfaren kom op fra kælderen og skældte ud, og moren stemte i. Han ville kun servere vindruer og vand i haven, når studentervognen kom forbi huset i Lyngby. De fik jo alligevel så meget andre steder. Andet ville være spild af penge, husker hun, at han sagde i en tone, hun opfattede som hård og bebrejdende.Hun følte sig forkert igen, at hun var til besvær.Hun havde lyst til at gøre sig usynlig.Smykker, symaskiner og leksikonetHun husker, at søstrene fik at vide, at de skulle gå efter 13-taller. De kom hjem med deres karakterer, og selv om hun havde fået bedre karakterer end sin lillesøster, oplevede hun, at søsteren fik ros og karakterpenge.Hun selv fik ingenting, og hun mener, at hendes mor intet gjorde for at rette op på forskelsbehandlingen.Gennem hele barndommen og op i voksenlivet har Maria Jensen ofte været syg.Hun har alt for lavt blodtryk og har været hårdt ramt af alt fra blodpropper, rygoperationer og en sprunget cyste til kronisk nældefeber, besvimelser og en campylobacterinfektion.På et tidspunkt troede man, at hun var hypokonder, fordi hun havde så mange uforklarlige sygdomme. Som barn var hun indlagt 26 gange. Nogle gange i mange dage. Men selv om Maria Jensen var lille, sov moren aldrig på hospitalet hos hende. Ja, i perioder kom hun og stedfaren slet ikke på besøg. Sådan husker hun det, og hun husker, at hun blev drillet af de andre børn på hospitalet, fordi hun var så meget alene. Hun havde bare lyst til at gemme sig.For otte år siden døde hendes mor efter et længere kræftforløb. Det skete et års tid efter, at hendes søn, Jens, var kommet til verden - alt for tidligt - ved kejsersnit. Den nat havde hun været på hospitalet med ham, fordi han havde falsk strubehoste. De kom hjem kl. 4 om natten. Hun sendte en besked til sin søster og fortalte, hvad der var sket. Næste morgen var moren død. Søsteren havde prøvet at ringe kl. 6 for at fortælle det. Men Maria Jensen snorksov og hørte ikke telefonen. Stedfaren havde slet ikke ringet. »Du skal ikke være ked af det. Hun havde kun to hænder, og vi var dér til at holde dem,« husker hun, at søsteren sagde.Hun var ked af, at de ikke havde gjort mere for at få fat i hende.Lidt senere på dagen var stedfar og de to søstre samlet. De sad i sofaen, og Maria Jensen husker, at stedfaren forklarede, at moren havde ønsket, at lillesøsteren skulle have alle morens smykker, hendes symaskiner og det store leksikon. Det ramte hende som et slag. Havde moren slet ikke tænkt på hende? Bare en knappenål? Nej, stedfaren huskede ikke, at hun havde nævnt, at der var noget særligt, hun skulle have.»Jeg var den, de andre sparkede til«Maria Jensen fandt ud af, at hun selv skulle sørge for det, hvis hun ville opnå noget.»Jeg har været en boksebold, der blev slået igen og igen, og det har gjort mig stærk. Det sidste kan jeg takke mine bedsteforældre for.Jeg er skuffet over min mor - over, at hun på den måde gjorde forskel på min søster og mig. Hun tillod, at jeg blev smidt til side, som om jeg skulle straffes. Min barndom var overlevelse for mig. Jeg var den, de andre sparkede til. Altså ikke fysisk, for de slog mig ikke, men psykisk var det hårdt.Som barn kan man klare meget, og det er først bagefter, at det virkelig er gået op for mig, hvor hårdt det var. Jeg havde en veninde, der blev slået med et bælte. Når man ikke kender andet, ved man ikke, hvor skidt man selv har det.« Maria Jensen føler, at stedfaren stadig gør kæmpeforskel på søsteren og hende, og at forskelsbehandlingen nu også rammer deres børn.»Han er der for dem, men ikke på samme måde for os. Jeg er nået dertil, hvor jeg er ligeglad. Jeg lukker hverken ham eller min søster så tæt ind som tidligere. Små doser.Jeg savner ikke min søster og slet ikke vores forhold, som det var, men jeg savner alt det, vi kunne have haft sammen,« siger hun.»Jeg har altid vidst, at hvis jeg skulle have en stor og rar familie, skulle jeg selv skabe den. Når folk spurgte, hvad jeg gerne ville være, svarede jeg altid "mor". Mange ting er faldet i hak, efter at jeg har fået to børn. Selv om Jens har udfordringer, ville jeg ikke ønske, at han var spor anderledes. Vi er sammen på en anden måde, og han får mig til at se livet på en anden måde, så jeg er enormt taknemmelig. Og så har jeg udviklet et næsten sygeligt behov for at hjælpe andre. Jeg giver mange penge til velgørende organisationer - også selv om det er min sidste krone. Jeg ville gerne hjælpe 10 narkomaner i arbejde og ansætte hjerneskadede mennesker i min virksomhed.« Hvad tror du, at din søster vil sige til alt dette? »Jeg tror, at hun slet ikke kan forstå det.Hun synes selv, at hun har haft en dårlig barndom. Hun mener, at hun skulle kæmpe for sin mors kærlighed og sin fars anerkendelse.For mig er det underligt at stå ved siden af og ikke have fået noget overhovedet og så høre hende brokke sig over, at hun har manglet noget. Hun vil nok også sige, at det var tarveligt, at jeg havde et så tæt forhold til vores bedsteforældre,« siger hun.Maria Jensen er ikke hendes rigtige navn. Af hensyn til søsteren og stedfaren har Jyllands-Posten valgt at anonymisere hende.morten.zahle@jp.dk hanne.fall.nielsen@jp.dk Jeg har altid vidst, at hvis jeg skulle have en stor og rar familie, skulle jeg selv skabe den.Maria Jensen.
Maria Jensen havde en hård barndom. Hun følte sig til ulejlighed, forkert og var en undskyldning for sig selv. Derfor gemte hun sig, mens hun oplevede, at den ? re år yngre søster løb med opmærksomheden. Barndommens oplevelser har betydning nu, da hun selv har fået børn og vil give dem alt det, som hun ikke ? k.
Forestil dig dette: Du har lige købt ind til weekenden i Torvehallerne og er på vej over Israels Plads for at blære dig med dine nyindkøbte gourmetpølser, da en gigantisk træfigur kommer vandrende lyslevende imod dig. Lyder det gakket? Jo, tak.Ikke desto mindre skal du hverken være fuld, skæv eller tosset for at opleve netop det i dag, når den franske kunstner Johann Le Guillerm rykker ind på Israels Plads med værket ' La Transumante', som er et fantasivæsen bestående af 150 træpinde a 3 meter.Ingen søm, skruer, snor eller lim holder sammen på figuren, der muterer til en størrelse på 200 kvadratmeter og 5 meters højde, når Guillerm flytter træpind efter træpind og derved får den til at bevæge sig med en fart på cirka 100 meter i timen.Forestillingen er en del af storbyteatret Metropolis, som sommeren igennem står for mere end 60 stedspecifikke og gratis forestillinger skabt af internationale kunstnere i, for og med København.Fællesnævneren for alle forestillinger er, at de søger grænserne for scenekunsten og blander performance med blandt andet arkitektur, billedkunst, lydkunst og aktionskunst. Fra klokken 17 i eftermiddag er det blevet Johann Le Guillerms tur til at fylde Københavns gader med international kunst. Trædyret skal efter planen bevæge sig rundt i byen de næste dage. Turen slutter ved Skuespilhuset tirsdag.Da Ibyen fanger ham på en Skype-forbindelse, befinder han sig stadig hjemme i en forstad til Paris. I hjørnet af en lille, hvid stue sidder han bøjet over computeren med snuden helt nede i skærmen.Øjnene er store og runde og indrammet af mørke rander. Panden krøller og trækker ansigtet sammen i en koncentreret, næsten bedrøvet mine, mens han forsøger at forklare filosofien bag ' La Transumante'.»' Transumante' er et fransk udtryk, som bruges om en fåreflok oppe i bjergene, der flytter sig fra et sted til et andet.Jeg arbejder inden for forskellige områder, men hele min research går ud på at finde frem til det minimale i noget, som ellers er ret komplekst, for på den måde at komme nærmere essensen«, begynder han en smule langhåret. »Mit arbejde tager udgangspunkt i det, som jeg kalder for le pointe (punktet, red.), som er det mest simple og essentielle element i en helhed«. Johann Le Guillerm sammenligner det såkaldte punkt med atomer. De udgør tilsammen et molekyle, og deres indbyrdes placering i molekylet er nødvendig at kende, hvis man ønsker at forudsige molekylets egenskaber. På samme måde forsøger han at blive klogere på helheden ved at finde frem til den mindste komponent i sine værker.Til det formål har han udviklet sin egen metode kaldet architextures, som går ud på at blande og sammensætte arkitektur og tekstur. I sit arbejde er det især »genialiteten i naturens simplicitet«, som han finder spændende at praktisere.»Transformationen og enkeltheden i ' La Transumante' fascinerer mig, fordi mennesket ikke selv kan transformere sig og må benytte sig af mange funktioner, før det kan skabe noget simpelt og kompatibelt.I naturen spiller elementerne sammen helt organisk. Hvis et menneske eksempelvis vil have blade på et træ, må det binde eller lime dem fast, mens et træ bare gror dem selv«, forklarer han og fortsætter: »Med det her værk forsøger jeg at skabe en helhed på samme organiske måde som naturen ved at forme en stor bevægelig fantasifigur af træstykker, som kan transformere sig og konstrueres og dekonstrueres uden kunstige hjælpemidler.I den proces er det sammensætningen af træstykkerne, som er det minimale punkt, der skaber helheden«.Udforsker det umuligeMed sin baggrund i nycirkus er Johann Le Guillerm kendt og anerkendt som cirkusfornyer og genial excentriker.Nogen kalder ham ligefrem for samtidens Leonardo da Vinci, når han fusionerer nycirkus' kraftfulde, kropslige bevægelser med arkitektur og skaber bevægelige, arkitektoniske installationer med skrøbeligheden som fællesnævner.Han blev født i Sarthe i 1965 som søn af en keramiker og en skulptør. I 1989 dimitterede han fra den franske cirkusskole Centre National des Arts du Cirque med hoveddiscipliner i line og klovn, og efterfølgende turnerede han med cirkuskompagniet Archaos, som var med til at udbrede nycirkus til Europa. I 1992 var Guillerm en af medstifterne af det anerkendte cirkuskompagni Cirque O, inden han i 1994 grundlagde sit eget kompagni Cirque Ici.Første gang københavnerne stiftede bekendtskab med den ukronede konge af nycirkus, var i 2005, da han optrådte med soloen ' Secret', som han stadig turnerer med. Iført en rød skindkappe svøbt om sin nøgne muskuløse overkrop og et par snabelsko af stål på fødderne kunne publikum dengang opleve den bistert skulende og dyrisk fnysende Johann Le Guillerm, mens han som en domptør i manegen transformerede dyreskind om til geometriske figurer, bøjede en jernstang, så den blev til en selvbevægelig skulptur, og dresserede jernspande med en lang tyrepisk, som var de cirkuselefanter.I dag betegner Guillerm ikke sig selv som cirkusartist, men som en forsker og alkymist. Hans fascination for cirkusfaget dengang skyldtes dog det samme, som stadig driver ham, nemlig interessen for menneskets begrænsning.I cirkusfaget afsøges grænserne for, hvad mennesket kan præstere i form af eksempelvis akrobatik og linedans, hvor artisten konstant er ved at falde ned.På samme måde forsøger Johann i dag at række ud over, hvad der er almindeligt accepteret med sine performances.Han tester og udfordrer logik og naturens love og udforsker det umulige, når han som i ' La Transumante' danner en bevægelig træfigur med rå træstykker som eneste materiale. Derfor kan en performance som den lige så vel karakteriseres som et forskningslaboratorium, i hvilket han benytter sig af eksperimenter for at komme nærmere en erkendelse, men uden at stille sig tilfreds med endegyldige svar.»Mit formål som alkymist er det samme, som da jeg var cirkusartist, nemlig at udkrystallisere mine tanker. Men dengang brugte jeg min egen fysiske krop til at formidle dem. I dag vil jeg hellere udtrykke mine tanker i materialer, som er uden for min krop, for på den måde kan jeg beherske dem og lægge afstand til dem eller tage dem frem og betragte dem igen«, siger Johann Le Guillerm og tilføjer: »Især menneskets fysiske kapacitet interesserer mig. Altså det med, at vi er bundet til jorden af tyngdekraften. Jeg forsøger at undersøge, hvor langt mennesket kan frigøre sig fra den fysiske begrænsning, som vi er underlagt. Jeg vil gerne udvide menneskets udfoldelsesmuligheder og komme derud, hvor man kan lære sine fysiske begrænsninger at kende og om muligt sprænge dem«. Hvorfor er lige præcis det blevet et tema for dig? »Fordi jeg er nysgerrig. Mennesket har altid været nysgerrigt«.Ligesom strikketøjIdéen til ' La Transumante' udsprang også af ren nysgerrighed. Johann Le Guillerm begyndte at eksperimentere med træstykker og forskellige strukturer og nåede til sidst frem til den endelige form, som kan bevæge sig af sted som et dyr. Forestillingen havde premiere i 2014 på Place du Pantheon i Paris under vinterfestivalen Nuit Blanche, som har tradition for at vare hele natten. Forestillingen, der normalt tager 6 timer, endte derfor med at være hele 12 timer lang, og Guillerm husker det som »ret fantastisk«, fordi figuren nåede at antage så mange forskellige former.Siden har Johann Le Guillerm guidet ' La Transumante' af sted gennem flere forskellige byer - primært i Frankrig. Når han ankommer til en ny by med forestillingen, er han ledsaget af sit faste hold, som består af 10 konstruktører, der hjælper ham med at sammensætte værket.Sammen med dem fletter han de 150 træstykker ind i hinanden et for et, så de sidder i spænd og til sidst udgør en stor kuppel.Når alle træstykkerne er sat sammen, og kuplen er hel, begynder Guillerm og konstruktørerne at dekonstruere den ene ende af figuren ved at fjerne træstykkerne igen, hvorefter de genanvender dem til at bygge videre på den anden ende, så det for publikum ligner, at formen bevæger sig helt af sig selv.»Det er lidt ligesom et strikketøj, som man strikker længere og længere, samtidig med at man piller det op for enden«, siger han og fortsætter: »På den måde kan jeg få figuren til at dreje om hjørner og forme sig efter byens gader, strøg og pladser. Men det er ret hårdt arbejde, så vi bevæger den af sted i halvanden time ad gangen, inden vi holder en times pause. Imens står den stille i den form, den nu har, hvorefter vi kommer tilbage og flytter rundt på den igen«. Under sin performance cirkulerer Guillerm rundt om konstruktionen med fokus stift rettet mod de enkelte træstykker. Selv om konstruktionen ændrer form undervejs, kender han den så godt, at han med det blotte øje kan spotte, hvilket træstykke der skal fjernes ved næste træk og i hvilket område. Når han ikke selv fjerner træstykket, kommunikerer han sine observationer og instrukser videre til sine 10 medhjælpere via øresnegl.Typisk øver holdet en times tid før forestillingen, men det er primært for at sætte de lokale sikkerhedsfolk ind i systemet og studere underlaget.Egentlige prøver er der ikke tid til, fordi forestillingerne er så lange, så alt bliver improviseret undervejs. Guillerm husker især, da figuren pludselig skulle ned ad en stentrappe på Place de la Mairie i Rennes. Det havde han aldrig prøvet før, men det havde en overraskende god effekt.»Jeg begyndte med at forme en lavere konstruktion, men det viste sig, at den kunne bygges op og blive høj og smal, da den skulle ned ad trappen. Det er fantastisk at opleve, hvor organisk den kan tilpasse sig de forskellige forhold, så jeg glæder mig, til jeg skal have den med ud på en græsplæne med træer«. Johann Le Guillerm gætter selv på, at det er mystikken omkring ' La Transumante', som fascinerer publikum, og som gør, at de bliver hængende i både 6 og 12 timer for at se konstruktionen blive samlet uden hjælpemidler og mutere til andre former.»Jeg vil gerne overvælde publikum med mit arbejde. Det, jeg viser, er så usædvanligt, at det ryster publikum, og på den måde håber jeg, at jeg kan få dem til at anskue verden på en anderledes måde og rykke på deres opfattelse af, hvad der er muligt«, siger han.Derudover er der også et uforudsigeligt aspekt i ' La Transumante'. Som publikum ved man aldrig, hvor Guillerms værker ender, for de bliver aldrig færdige.Ligesom livet er de i konstant udvikling.Endnu er der aldrig gået noget galt med konstruktionen under forestillingerne, for Johann Le Guillerm våger over sit værk som en hyrde, der våger over sine får. Men skulle det ske en dag, gør det ham ingenting.»Det er jo bare naturligt«, siger han og tilføjer: »Det afspejler bare livet, hvor tingene også kan være skrøbelige og gå galt, så det betyder ikke noget, hvis et stykke træ falder til jorden«.ibyen@pol.dk Fakta: BLÅ BOG Johann Le GuillermFødt i 1965 i Sarthe i Frankrig.Dimitterede i 1989 fra cirkusskolen Centre National des Arts du Cirque.Modtog den store franske cirkuspris Grand Prix National du Cirque i 1996 og le Prix des Arts de Cirque SACD i 2005.I år modtag han prisen le Grand Prix SACD for sit samlede arbejde.' La Transumante'. Kan opleves 4. aug. kl. 17-23 på Israels Plads, Kbh. K., 6. aug. kl. 16-22 på Islands Brygge samt 8. aug. kl. 16-22 ved Skuespilhuset, Kbh. K.Der er fri entré alle steder.WWW metropolis.dk.FAKTA 3 andre oplevelser på MetropolisFramingJohannes Bellinkx arbejder i krydsfeltet mellem installation og performance, når hans manipulerende kikkertinstallation ' Framing' forvandler hverdagen til en film, hvor instruktøren bestemmer, hvad du ser, og hvad du ikke ser.10.-12. aug. Den Røde Plads, Kbh. N. samt 24.-26. aug. ved Fisketorvet, Kbh. V.Kroppen i byenEn ny tværdisciplinær satsning med fokus på kropslig udfoldelse i byens rum. En weekend med workshops og forestillinger i krydsfeltet mellem nycirkus, moderne dans, skate, parkour, m. m. i samarbejde med blandt andet Dansehallerne og AFUK.2.-3. sept. ved AFUK, Kbh. SVUnitopiaTil Metropolis 2015 skabte duoen Steen &amp; Hejlesen en visuel iscenesættelse af Domhuset med musik komponeret og liveopført af kult-duoen Den Sorte Skole.Denne gang iscenesætter de facaden på Københavns Universitet i ' Unitopia', som er en billedkoncert, der fortolker teknologiske fremtidsvisioner med nykomponeret musik af Den Sorte Skole.Primo oktober. Vor Frue Plads, Kbh. K.
Som cirkusartist og alkymist har Johann Le Guillerm altid gjort en dyd ud af at vende verden på hovedet og udfordre det umulige. Fra i dag kan hans seneste performance ' La Transumante' opleves i København, når han sætter sit gigantiske trædyr fri på Israels Plads.
Akvariet med blæksprutterne har hæderspladsen midt på standen, så man ikke er i tvivl om, at der er saltfriske råvarer i retten med blandet seafood og fintsnittet kål. Sprutterne har gevaldige sugekopper, men retten tilintetgør rygtet om at den slags kød skulle være sejt og gummiagtigt.Imponerende, at man på en arbejdsplads bygget op af kasser, et havebord, nogle tæpper, to gasblus samt en skål til afskårne fiskehoveder kan skabe så velduftende en ret.Koreanerne kan virkelig noget her, for sammen med en skål dampende ris er måltidet under den blå presenning på Gwangjang markedet en delikatesse, og det aftvinger respekt at overvære madens tilblivelse: Med en sikkerhed, der kan udkonkurrere Gordon Ramsey i hans fine, hvide kokketøj, arbejder den lille, senede koreaner ved sine gryder og pander: En skefuld sesamolie, en anelse mere salt vendes i. Han dufter - lukker øjnene et øjeblik - og tilsætter endnu en kopfuld rød, chilifarvet sauce med finthakket et eller andet, der kunne være forårsløg? Det nytter ikke at spørge ham. Engelsk virker ikke her, og koreansk er svært at forstå, for at sige det mildt. Men hans kropssprog og øjne fortæller en langt mere spændende historie end opskriften: At opleve hans passion foran blusset og hans stolthed, når han med et let buk rækker skålen frem til sin kunde, er den pure livsinspiration.Vi kan alle lære af et menneske, der - med et antageligvis fasttømret loft over sine muligheder her i livet - brænder for at levere et indbydende måltid til dem, der stopper op ved hans lille markedsbod. Formodentlig har han overtaget hvervet her fra sine forældre, for det er almindeligt, at fag går i arv og familien viderefører den virksomhed, de gamle har banket op.Start dagen med kålGwangjang-markedet er Seouls Torvehaller for den jævne bybo. Man åbner tidligt med morgenmad, der altid inkluderer den koreanske favoritspise, Kimchi. Det er fermenteret eller marineret kinakål med chili. Siden er der gang i gryder og store pander til ved 20-21-tiden om aftenen, hvis der endnu er kunder. I nogle af gaderne er der mere butiksagtige stader med fin konfekt af ris og snacks af frø, mandler og kerner. De honningristede mandler er vidunderlige! Her er også fristende ruller med hør og råsilke i metermål. Og køkkengrej til koreansk madlavning, bl. a. skarpe knive med store træhåndtag til finhakning af urter og rodfrugter, der er uundværlige i det lokale køkken. Det er billigt og nemt for en hobbykok at blive forført til at stoppe kufferten med fund.Markedet har en enkel skønhed, takket være de sirligt arrangerede grøntsager, de fremmedartede skaldyr, duftende retter og ikke mindst de mange smil, man møder. De vil gerne sælge, naturligvis, men man kan gå i fred, for et venligt »Nej tak« respekteres uden videre.Og selv i disse djærve omgivelser har konerne i fiskeboden nyvasket hår, der er pænt sat op, og lidt læbestift. Man gør sig umage med livet her i byen.Rundt i byens mangfoldighedStorbyen Seoul er fuldkommen som ' alt godt fra havet'-retten fra markedet: en solid portion, sammensat af forskellige ingredienser, der går op i en indbydende helhed. De mange kvarterer har i udpræget grad hver deres sjæl, så det handler om at komme vidt omkring og få spændvidden ind under huden. Heldigvis er taxaer billige og undergrunden fremkommelig med engelsk skiltning.På vej fra lufthavnen præsenterer byen sig flot, men ikke synderlig charmerende. Dertil er den for stor og med for høj en betonrate.Seoul er offer for et århundrede, hvor underskønne huse, paladser og templer blev brændt og jævnet med jorden af utallige rå krige og kampe om herredømmet.Da militærstyret ophørte i 1980erne og et uprøvet demokrati tog over, var der nok at tage fat på, og byplanlægning stod åbenlyst ikke øverst på to-do listen.Det gjorde derimod en stålsat ' Lad os så komme i gang'-politik, hvor man kastede sig ud i en vækst og byggerate, der udelukkende lod sig gøre i så opskruet et tempo, fordi koreanerne er ekstremt flittige, fortæller koreanske Kevin, der guider gæster rundt i byen i sin cykeltaxa.Men efterhånden som man snuser rundt i den ene bydel efter den anden, åbner Seoul for posen med blandede godter: Elegant, interessant ny arkitektur finder man bl. a. i upscale-området Gangnam. Og jeps, det er præcis det, som det rundkindede popfænomen PSY synger om i YouTube-baskeren ' Gangnam Style'.Her er modeller i gaderne og lækker shopping i metropol-atmosfære.Klassisk skønhed og gamle kulturer er bl. a.samlet inden for resterne af fæstningsmuren fra 1396, hvor royale paladser fortæller om Koreas fortid. Et af de fineste er Changdeokgungpaladset fra 1412, hvor man kan se ind i salen, hvor kongen arbejdede ved sit skrivebord, da Korea endnu var et kongerige. Den sidste kejser, Sunjong, boede her til sin død i 1926.Her gik man omkring med små skridt i silkedragter under Joseon-dynastiet fra 1392 og helt frem til omkring år 1900. De samme dragter, som mange besøgende ifører sig til lejligheden for at understrege stemningen. En del af paladset er originalt fra tiden inden den japanske besættelse, der ophørte med 2. verdenskrigs afslutning. Men det meste er genopbygget med de klassiske buede tage, for man bryder sig ikke om lige linjer i tagkonstruktioner.Når foråret kommerI den nordlige ende af det travle område omkring rådhuset er foråret en gave, for når kirsebærtræerne står pink i maj og de andre træer springer ud, spreder de et forsonligt lysegrønt skær over byen. Selv den store, alvorlige Gwanghwamun Plaza med byens førende kulturhus og teater. Oprindelig løb en flersporet befærdet gade her, men bystyret skabte for nylig pladsen for at få et grønnere Seoul. Så nu slentrer lokale og turister omkring den kolossale statue af kong Sejong den Store: en seriøs herre, takket være hvem det relativt enkle koreanske skriftsprog blev introduceret i 1400-tallet, så alle kunne få en chance for at læse og skrive.Når sivmåtterne, der beskytter løgene mod vinterkulden, bliver trukket af blomsterkummerne for enden af pladsen, hvor man bag Gyeongbokgung-paladset skimter Koreas ' The Blue House', hvor præsident Park Geun-hye boede indtil sidste måned, da hun under stor dramatik blev afsat med ordre om straks at pakke sine sager, ja, så er her indbydende og flot.Vi kan alle lære af koreanerne, for krukkerne får lov at stå i deres pragt, uden at nogen sprayer graffiti på dem eller sætter sig syngende i dem på vej hjem fra en heftig aften. Og fordi der ikke ligger så meget som én tom og krøllet øldåse eller våd avis på hele denne kæmpe plads.Selv nede ved floden er der ingen, der dumper deres fastfood-bakke efter frokostpausen.En lille håndfuld appelsinskræller under et træ ved vandet udgjorde den samlede mængde af skrald spottet på en hel dags vandring gennem Seoul, for både børn og voksne tager deres to-go-kopper og alt det andet med hjem til egen affaldsspand. Det gør underværker for en by, at selv de fattigste kvarterer med el-ledninger i guirlander på tværs i små gyder aldrig rigtig bliver til slum. For vel er der poser og papkasser ved bagdøren til små butikker og værksteder, men de er nydeligt lukket og stablet.Skønhed frem for altDet er ikke kun bybilledet, der er nydeligt, men også den enkelte koreaner.»Vi sætter en ære i at se godt ud, og skønhedsindustrien er bombastisk. Der bliver brugt formuer på det ydre,« forklarer en sød guide, der er i fyrrerne, men ligner en kvinde på 25 år. Det er der måske en grund til, tænker man, når hun fortæller, hvordan plastikkirurgiske klinikker ligger tæt som mælkebøtter i bydelen Gangnam, som koreanere og skønhedsturister hjemsøger af samme grund.»Botox og småkorrektioner er lige så almindelige som at gå til tandlæge. Så vil du have rettet noget, er Seoul stedet: De har bare så meget rutine,« ler hun.Men uanset om der er brugt knive til at rette på udseendet eller ej, er det overordnede indtryk i de fleste af Seouls gader udpræget velplejet: nyvasket og stylet hår, lækkert tøj - ikke nødvendigvis dyrt, men rent, strøget og sammensat med omhu -og pudsede sko uden skævtrådte hæle. De gør sig simpelt hen umage, og unge koreanske mænd, der trænger seriøst til en frisør, kan tælles på en hånd sådan en dag.Liv langs flodenEt af de steder, hvor alle disse pæne mennesker flokkes i sommerhalvåret, er byens hotspot, Cheonggyecheon Waterway, der er otte km flod med stier langs bredden. Den skyller frem ved Cheonggye Plaza og er et vellykket tiltag for byens visuelle fremtoning. Oprindelig var floden oppe fra bjergene nemlig en udfordring, for til tider gik den over sine bredder, og i tørke var stanken forfærdelig.Det blev besluttet at smide beton i flodsengen, lave en vej der og lede vandet uden om byen.Så var dét flod-bøvl slut, mente man. Det var sådan set også rigtigt nok, men den landingsbane-agtige sag midt i byen, var træls at se på.Så for nylig åbnede projektet Waterway som et frisk åndehul og er populært til gåture og hygge med kaffe, vin eller øl fra egnens mikrobryggerier.Og flaskerne, ja, dem tager de med sig hjem bagefter. Så her er altid indbydende at holde timeout.Flodens fremspring er tæt ved et ganske andet område, nemlig Bukchon Hanok Village, der er en tidslomme med byhuse i smuk klassisk stil som for 600 år siden. Her boede det bedre borgerskab, der arbejdede på paladserne.Og skønt det kunne ligne en sydkoreansk version af Frilandsmuseet, er det private boliger, og kvarteret lever som altid.»Disse huse er meget kostbare, for det er individuelle hjem, som de så ud til starten of 1900-tallet,« forklarer cykelguide Kevin og peger på et skilt, som flere ejere har sat op på deres facade: ' Silence Please', står der. For beboerne blev svært trætte af turister, der kikkede ind af vinduerne og snakkede højt. Man er hjertelig velkommen til at gå tur i gaderne - men respektér lige privatlivets fred.Bag paladsets mureDet fascinerende ved Seoul er, at skønt byen på bl. a. IT, design, kunst og musik er pænt fremme ved nettet, så er urgamle traditioner samtidig hverdagskost. Lige så forbløffet man i Danmark ville blive, hvis ens fødselsdagsgæster ankom i kyse og ulden folkedragt fra Amager, Langeland, eller hvor de nu stammer fra, lige så naturligt er det her at klæde sig i den farvestrålende Hanbok-dragt ved f. eks. bryllupper og nytårsfejringer. Også det kinesiske nytår, for man går ikke ned på fester i Seoul.Ikke alene er der flere Hanbok-forretninger og systuer i byen, der er også udlejninger, så alle kan gå på paladsbesøg i de farvestruttende dragter. Og herrerne iføres hatte, der afspejler datidens højere sociale lag. De er farligt besværlige at have på i blæsevejr, men flot ser det ud.Når man går rundt i Changdeokgung-paladset i en Hanbok, føler man sig vældig høj og lys, sammenlignet med de sirlige, sorthårede koreanere, der ligesom matcher arkitekturen.Man kan derfor af samme grund opleve at blive jagtet som selfie-vildt af lokale, der anser det nordeuropæiske look for et eksotisk indslag på deres Instagram-profil. »Sig kimchim,« ler de. Det betyder marineret kål og er - åbenbart - hvad man siger her i stedet for ' Cheese'.Man lærer nyttige ting bag paladsets mure i Seoul.Rejseliv var inviteret af Finnair og Korean Tou-.rejseliv@berlingske.dk Det gør underværker for en by, at selv de fattigste kvarterer med el ledninger i guirlander på tværs i små gyder aldrig rigtig bliver til slum. Botox og småkorrektioner er lige så almindelige som at gå til tandlæge. Så vil du have rettet noget, er Seoul stedet: De har bare så meget rutine Når man går rundt i Changdeokgungpaladset i en Hanbok, føler man sig vældig høj og lys, sammenlignet med de sirlige, sorthårede koreanere, der ligesom matcher arkitekturen.
Millionbyen Seoul i Sydkorea har frit valg på rigtig mange hylder, hvad stemning angår. Fra den myreflittige koreanske dagligdag i smågyderne til stille tehuse, nutidig storbyshopping og det royale liv i paladser så gamle, at de er dekoreret med kinesiske skrifttegn.
Der er et sted, hvor kærlighed begynder.En helt bestemt by, hvor jeg har efterladt mit hjerte'.Sådan synger Brødrene Olsen i sangen ' San Francisco', og efter at have besøgt byen tre gange de sidste seks måneder kan jeg kun stemme i: San Francisco er THE City, som de lokale kalder byen. Der findes kun én som denne californiske drøm af en by, der gør de 11 timer med fly fra København og jetlaggen værd at rejse for. Læs her mine tips til den bedste tur til den bakkede og gyldne storby.GOLDEN GATE BROEN OG THE PRESIDIO. Foregår en film i San Francisco, er det typisk et billede af en flot, rød hængebro, der slår historien an. Golden Gate Bridge er et af byens største vartegn, og den store, røde bro forbinder byen med den nordlige del af Californien, der mod Stillehavet er adskilt af en stor bugt, der udgør ' The Bay Area'. Lej cykler og tag turen over broen - eller gør det til fods og nyd udsigten over Alcatraz og Oakland på den anden side af bugten. Jeg sprang turistcentret ved broen over, fordi der var så mange mennesker. I stedet nød jeg udsigten fra kvarteret The Presidio, hvor der både er parker og strand, og hvor Walt Disneys Familiemuseum ligger.FLUGTEN FRA ALCATRAZ. Man behøver ikke være Scarface Al Capone for at komme en tur til den legendariske ø. Indtil 1963 var øen vært for et berygtet fængsel, men siden 1969 har den i stedet været åben for turister. Øen er erklæret nationalpark, og vil man besøge den og se det tidligere fængsel, skal man huske at bestille billetter i forvejen, da der er rift om pladserne på bådene til den gamle fængselsø.DE FARVERIGE PAINTED LADIES. Har du set Hænderne Fulde eller Mrs. Doubt-fire? Så har du helt sikkert også set de victorianske huse, der er så karakteristiske for San Francisco. Især Painted Ladies i bydelen Hayes Valley er kendte. Tag turen til fods fra rådhuset via Fulton Street og mærk, hvordan bakkerne i byen brænder i ballerne. Det rigtige hus fra Mrs. Doubtfire ligger forresten på 2640 Steiner Street i Pacific Heights.COIT TOWER OG PANDEKAGER.Begynd en af feriedagene med smørstegte pandekager med bær på Mama's på 1701 Stockton Street på grænsen til North Beach-bydelen. Husk kontanter og vær forberedt på en lille kø, for Mama's er med rette et populært sted. Når pandedrengene er indtaget, bør der være energi til at gå den stejle tur op til udsigtspunktet Coit Tower i den østvendte ende af Lombard Street. Hold øje med papegøjerne, der flyver frit i parken op mod tårnet, og nyd så udsigten over hele San Francisco, bugten, Bay Bridge, Alcatraz og Golden Gate Broen, når du kommer op på toppen.DE STÆDIGE SPORVOGNE. Et andet af San Franciscos officielle vartegn er de oldgamle sporvogne, der kan dateres helt tilbage til 1873. De løber blandt andet fra Lombard Street og stopper for eksempel ved Union Square, havnefronten og Pier 41.EN BID AF KINA OG ITALIEN. Hvis du er med enten sporvogn PM eller PH, kan du stå af i den store perle midt i San Francisco: Chinatown. Grant Avenue danner hovedgaden gennem kvarteret, der ser ud, som om det var taget ud af Hong Kong. Kig lidt i de små, fine butikker med ægte - og uægte - kimonoer, sjove grøntsager og dimseri fra Kina. Om aftenen kan I passende gå ned i den nordlige del af Stockton Street, hvor Little Italy ligger og frister med lækkert, italiensk mad.DOLORES OG REGNBUER.TI KILOMETER I TIMEN. Hvis der er flere kilometer i bentøjet, kan jeg kun anbefale at vandre ned ad Lombard Street og se bilerne sno sig meget langsomt ned ad den meget stejle vej. Gaden er et kendetegn for byen, fordi den understreger, hvor kuperet der faktisk er. Gå op for enden og nyd udsigten over blomster, hav, dyre victorianske huse og sporvognen, der kører forbi med jævne mellemrum.FISHERMAN'S WHARF. Den nordlige del af havnen i San Francisco kaldes Fisherman's Wharf, men området kunne også gå under navnet ' turistfælde'.Der er fyldt med arketypiske fastfood-restauranter, boder med perlearmbånd og andet dimseri. Men der er nu også ret flot. Søløverne ligger og brøler, og man har direkte udsyn over til Alcatraz og bugten, når man drøner derned på en af de gamle sporvogne.DOLORES OG REGNBUER. I USA må man ikke drikke alkohol på offentlige steder, men i Dolores Park lige i midten af San Francisco må man alt - eller politiet gør i hvert fald ikke noget ved det. Det bedste af det er, at der er hyggeligt. Unge som gamle nyder den vanvittige udsigt fra toppen af parken, mens de hygger eller spiller lidt bold. Lige neden for parken ligger den berømte bydel Castro, som er fyldt med regnbueflag. Selv fodgængerovergangen er regnbuestribet som tegn på, at kvarteret især er beboet af homoseksuelle. De fleste barer og butikker er også henvendt til homoseksuelle, men alle er velkomne, og området er bestemt et besøg værd uanset seksuel orientering.GOLDEN GATE PARK. New York har Central Park, og San Francisco har Golden Gate Park. Parken ligger som et kæmpe grønt område i den nordvestlige del af byen, og man kan bruge mindst en dag på at vandre på de mange fine stier med udsigt til blomster, palmer og søer. Et godt stykke inde i parken ligger to fantastiske museer: De Young Museum og California Academy of Sciences. Det første er et stort kunstmuseum, der både har interessante installationer og smukke malerier. Videnskabsmuseet har flere afdelinger - man kan blandt andet prøve jordskælvssimulatoren, se deres albino-alligator, Claude, besøge akvariet eller se stjerner i deres planetarium.Den nordlige del af havnen i San Francisco kaldes Fisherman's Wharf, men området kunne også gå under navnet ' turistfælde'. Der er fyldt med arketypiske fastfood-restauranter, boder med perlearmbånd og andet dimseri Man behøver ikke være Scarface Al Capone for at komme en tur til den legendariske ø. Indtil 1963 var øen vært for et berygtet fængsel Der findes kun én som denne californiske drøm af en by, der gør de 11 timer med fly fra København og jetlaggen værd at rejse for.Fakta: TRANSPORTUber og det tilsvarende Lyft: Begge tjenester fungerer eksemplarisk og er helt lovlige. Download app'ene på din telefon og kom hurtigt og billigt rundt. Lad være med at give drikkepenge, selv om app'en foreslår det. Amerikanerne giver ikke drikkepenge i Uber eller Lyft.Offentlig transport: Køb et såkaldt Clipper Card med penge på i supermarkedet Walgreens. Det fungerer i al offentlig transport lige som et rejsekort i Danmark.Køb et for hver person, der skal af sted. Hovedbanegården i San Francisco hedder 4th and King, og herfra går både busser, metro og Caltrain ind og ud af byen.Billeje: Vil du leje bil, er det vigtigt med automatgear, medmindre du er ekstremt dygtig til at styre et koblingspunkt på de vilde bakker. Der er utroligt mange irriterende stop-skilte i USA, og de betyder virkelig, at du skal stoppe. I lyskryds skal du dreje til højre, selv om der er rødt lys - medmindre der er skiltet om andet.GODE SHOPPINGSTEDERDe kendte mærker: I centrum af byen ved Market Street og Grant Avenue ligger alle de store, amerikanske stormagasiner og dyre, italienske mærkevare-butikker. Det er her, man ser mange fortabte og tålmodige mænd bære rundt på poser.De små perler: Omkring Valencia Street ligger mange små og lækre butikker, som gemmer på gamle plader, finurligt genbrug og smukke antikviteter.Ferry Building Marketplace på Embarcadero: Minder om Torvehallerne i København, men er noget større. Spis lækre is, smag lokale delikatesser og køb den der helt særlige souvenir med hjem.TIPS OG TRICKSKø-kultur og drikkepenge: Selv om San Francisco er en af de dyreste byer i USA, forventes der stadig mindst ti procent - og gerne mere - i drikkepenge, når man er på bar eller restaurant. Andet opfattes som en direkte fornærmelse. Husk også at bestille bord mindst et par timer, inden I skal spise - også selv om restauranten, I har valgt, er lille. Amerikanerne elsker at spise ude, så uanset ugedag dannes der hurtigt kø udenfor.Om aftenen og natten: Undgå kvarteret Tenderloin omkring Market Street og Turk Street, når det er mørkt. Jeg går der faktisk helst heller ikke alene i dagtimerne. Fattigdom og problemer med narko i USA er noget helt andet end i Danmark, og det vidner dette område om.At hilse: I USA siger alle: ' Hvordan går det?', når de hilser, men man behøver ikke svare langt om, hvordan man har det. Bare sig: ' Good, thanks, how about you?' og forvent ikke et svar. Et ' hi' kan også være nok.FEM GODE SPISESTEDERSaru Sushi Bar i Mission: Kan man lide sushi, SKAL man besøge denne lille restaurant, som kaldes en perle i Michelinguiden.Priserne er i den dyre ende, men det er det hele værd. Husk at bestille bord.Souvla i Hayes Valley: Få en lækker salat eller is hos Souvla. Retterne er græskinspirerede, og portionerne er så store, at man har til frokosten dagen efter.Limon Rotisserie på Valencia Street: Virkelig lækker sydamerikansk restaurant, der serverer den møreste bøf, jeg nogensinde har smagt.Z&amp;Y Restaurant i Chinatown: Trods sit alternative udseende udefra serverer restauranten her faktisk virkelig god mad. Selv Barack Obama har besøgt stedet. Bestil flere små retter og del ved bordet.Tony's Pizza Napoletana i Little Italy: Her fik min kæreste og jeg nogle virkelig gode pizzaer. Husk at bestille bord i forvejen og køb en hjemmelavet gelato til turen hjem.
Et besøg i The Golden City er lig med rare mennesker, lækker mad, vilde udsigter og kilometer i benene. Ekstra Bladet guider dig til de smukkeste steder i San Francisco.
Siden Politiken Rejser sidst guidede til en weekend i Helsingør i juli 2013, skulle man næsten ikke tro, at der kunne ske mere i den gamle sundby. Kulturværftet fra 2010 var endelig kommet godt i gang, det længe ventede museum for søfart var på vej, og en stadig større strøm af turister fandt vej til byen.Det var, som om den stolte arbejderby endelig var ved at vågne efter mange års dvale - lukningen af Helsingør Skibsværft gjorde noget ved selvforståelsen og stoltheden i Helsingør.Men siden har byen taget nådeslås revanche.Kulturværftet er nu en fuldstændig integreret del af bylivet, M/S Museet for Søfart har lagt verden ned, og i år åbner et nyt madmarked i de gamle værftshaller, mens der også er planer om en havnerundfart i havnene og ud omkring det ultimative vartegn, byens linselus, renæssanceslottet Kronborg.Initiativerne afspejles i turisttallene.Helsingør havde i 2009 280.354 overnattende gæster. Et tal, der var steget til 417.920 i 2015.FREDAGKl. 17 Smid bagagen i fredet hus 1 Det er ikke engang et år siden, Ulla og Ove Kyhn åbnede deres lille hotel med kun seks værelser i et fredet byhus fra 1735 på Stengade. Det har taget parret fire år at gennemrestaurere det, der var en ruindynge beboet af duer, og gøre det til et smukt, personligt gæstehus med tilhørende café. Stil og design er holdt helt rent i hvide og grå nuancer ind imellem brudt af kig ind til de originale brædder eller bjælker.Regn med priser fra omkring 1.000 kroner per nat. Morgenmad er med i prisen, og den er 70 procent økologisk og serveres i den lille café i den stille ende af byens travle gågade.Kyhns Gæstehus, Stengade 58 WWW kyhnsgaestehus.dk Kl. 18 Byens bedste sushi 2 »Åh, det er godt, at du ringer i god tid, for der er fuldt booket i aften«, lyder det i telefonen, da Politiken med en uges varsel ringer for at bestille bord på byens bedste sushisted. For en by med en maritim historie som Helsingørs - Øresund ligger på den ene side af Kronborg Pynt, Kattegat på den anden - er det begrædeligt, at der ikke er flere virkelig gode fiskerestauranter.Det kommer forhåbentligt med det kommende madmarked, der netop vil have fokus på alt godt fra havet. Indtil da må besøgende bestille bord hos Sushi Taro, der for nylig også åbnede en filial på Vesterbro i København.Sushi Taro, Stengade 4b WWW sushitaro.dk Kl. 20 Tjek spillestederne ud 3, 4, 5 I 1950' erne og 60' erne kaldte man Helsingør for ' Nordens festlige hjørne'. Blandt andet som en konsekvens af byens meget livlige knejpe-, værtshus-og bodegamiljø. I dag er der stadig masser af den slags etablissementer tilbage, men Helsingør har også hele tre steder at høre livemusik.Mest kendt er måske Toldkammeret, men efter at Kulturværftet åbnede i 2010, er en del koncerter flyttet derover.Begge steder har kunstnere som eksempelvis Jørgen Leth og Mikael Simpson-projektet ' Vi Sidder Bare Her' eller Prince-bassisten Ida Nielsen og hendes band på plakaten i løbet af foråret.I den anden ende af byen ligger Elværket, Helsingørs noget mere alternative musiksted, der har norske Regn, der spiller »støjende, mørk og desperat musik«, som det hedder, på programmet i den nærmeste fremtid.Toldkammeret, Havnepladsen 1 Kulturværftet, Allegade 2 WWW kuto.dk Elværket, Rosenkildestien 3 WWW muhus.dk.LØRDAGKl. 11 Kaffe på Kronborg 6 Du kan ikke komme uden om Kronborg. Måske har du været inde på slottet før, set Holger Danske og fornemmet fortiden og den enestående historie. Men du bør også gå forbi det gamle renæssanceslot for at se alt det, der sker omkring selve slottet. De smukke garnisonsbygninger er blevet løbende restaureret, og i mange af de små bygninger er kunsthåndværkere og designere rykket ind. De er et besøg værd.Og det samme er Strandvejsristeriet, det ene af Helsingørs to fremragende kaffesteder. Kaffen er god, indretningen hyggelig, og udsigten til Kronborg ubetalelig.Strandvejsristeriet, Kronborg Slot, Bygning 12A WWW strandvejsristeriet.dk.Kl. 11.30 Livet på værftet7 Helsingør gik en lille smule i stå, da Helsingør Skibsværft, byens larmende, buldrende og altomfavnende arbejdsplads - over 3.000 arbejdede der på et tidspunkt - lukkede i 1983. I dag kan besøgende genopleve lidt af værftslivet på det lille museum Værftsmuseet, der naturligvis ligger i de gamle værftsbygninger, hvor også Kulturværftet fra 2010 ligger i dag.Det er en gruppe tidligere værftsarbejdere, der har taget initiativ til museet, og der vil ofte være frivillige til stede, som kan fortælle om livet og arbejdet på det gamle værft. Sjovest er historierne om ' fusk'. Alt det, der mere eller mindre lovligt blev lavet i arbejdstiden og smuglet ud ved fyraften. Fra havelåger og fonduesæt til selvdesignede lamper.Værftsmuseet, Kulturværftet, Allégade 2 WWW helsingormuseer.dk Kl. 12.30 Smørrebrød på Kronborg 8 Skal du spise på Kronborg, er Krone B et godt bud. Indenfor er det minimalistisk og stilrent indrettet, og udenfor har du udsigt til Kronborg. Det er en udsigt af den slags, folk kommer rejsende helt fra Australien og Kina for at nyde. Eksempelvis havde kommunen 8.400 overnattende kinesere i 2016 mod 1.800 i 2015. Derfor kan der sagtens sidde besøgende fra Asien ved siden af dig i restauranten og kigge forundret på menukortet med de fremragende danske smørrebrødsspecialiteter, der er på kortet fra midt i maj og sommeren igennem.Krone B, Nordre Kronværksbygning, Kronborg Slot 3A-3B WWW kroneb.dk Kl. 13.30 Museet, du skal besøge 9 Helsingørs ' nye' vartegn, M/S Museet for Søfart fra 2013, er i dag en internationalt anerkendt perle og en lokal stolthed. The New York Times havde kort efter åbningen museet på listen over steder, der bare skulle opleves, mens helsingoranerne glæder sig over det liv, der nu er genopstået på det gamle værftsområde.Arkitekturen er så enestående, at Politikens anmelder kaldte det en »arkitektonisk genistreg« at placere museet nede i en 150 meter lang gammel tørdok.Resultatet er ikke udeblevet; engang kom folk langvejs fra for at se det berømte Kronborg; nu er også M/S Museet for Søfart en attraktion, der har gjort byen berømt og besøgt. Udstillingen ' Vestindien revisited - i kølvandet på kuldampere og cruiseturister' er netop åbnet og løber frem til 29. oktober.M/S Museet for Søfart, Ny Kronborgvej 1 WWW mfs.dk Kl. 16 Kager i topklasse 10 Kaffen er udmærket, sandwichene ser lækre ud, og indretningen kunne trænge til en hjælpende hånd. Men kagerne... ohhh, kagerne! På Café André på Axeltorvet spiser du kager i intet mindre end national topklasse.De lokale ved det godt. Og derfor kan du på en helt almindelig tirsdag uden for sæsonen risikere, at alle borde er optagede. Men så må du vente eller gå en tur. Og så komme tilbage.For kagerne er det værd. Det er mor og søn, Randi Nabulsi og André Spange Nabulsi, der sammen driver stedet, og de har også skrevet bogen ' Eventyrlige kager' fra 2016, der i slutningen af maj er med i opløbet om at blive bedste bog i dessertkategorien til Cookbooks Shortlist 2017.Café André, Kampergade 7 WWW cafeandre.dk Kl. 17 Murmalerier og smukke gader 11 Med maven fuld af kage er det tid til en slentretur i Helsingør.Byen er først og fremmet berømt for sine smukke gamle huse og skæve brostenstoppede gader og stræder.Tag eksempelvis en tur ned ad Munkegade og Anna Queens Stræde - hold øje med de små plader på husene, der fortæller historier om oprindelse og årstal - og ikke mindst den ultrasmalle Gl. Færgestræde med den genskabte åbne rendesten i midten.Og så er der byens murmalerier, der flere steder i byen formidler byens historie, blandt andet omkring Helsingør Domkirke, hvor to store murmalerier levende fortæller om Helsingør i den periode, hvor sundtolden og skibsfarten satte sit præg på byen.Munkegade.WWW helsingor.dk Kl. 20.30 Det store italienske måltid 12 Indehaveren af den italienske restaurant La Dolce Vita var på et tidspunkt så frustreret over ikke at kunne få fat i ordentlige italienske mejeriprodukter, at han besluttede sig for selv at tage affære. I 2014 åbnede Oscar Ferraro derfor mejeriet La Treccia i Rødovre sammen med sin fætter. Siden da er det gået stærkt, fortæller restauratøren og mejeristen.»Vi startede med at producere ost af 200 liter mælk om ugen, i dag er vi oppe på 1.500 liter om dagen«. Restauratøren leverer også ost til andre restauranter samt Torvehallerne og Aarstiderne. En restaurant med den slags ambitioner må uundgåeligt også gøre sig umage i køkkenet.Og sådan er det på La Dolce Vita, hvor et aftensmåltid gerne folder sig helt ud.Det er ikke molekylær gastronomi eller moderne italiensk, men uprætentiøs, grundig og velsmagende italiensk mad. Den hjemmelavede ricotta er fantastisk i sin dybe nøddesmag ligesom de virkelig gode vine fra Sardinien, som tjeneren Antonio Patta gerne fortæller indgående om.La Dolce Vita, Kongensgade 6 WWW la-dolcevita.dk WWW latreccia.dk.SØNDAGKl. 10 Kaffe søndag morgen 13 Fra Strandvejsristeriet ved Kronborg til Lagoni Kaffebar i den anden ende af gågaden Stengade; du drikker god kaffe i Helsingør. Lagoni Kaffebar ligger på Simon Spies Plads - opkaldt efter det berømte bysbarn - hvor der i øvrigt er loppemarked hver lørdag fra maj til oktober - og hvor kaffebaren åbner allerede klokken 7. Der er både dagligstuestemning inde i cafeen og en lille fin gårdhave.Lagoni Kaffebar, Svingelport 3, st.WWW lagonikaffebar.dk Kl. 12 Overraskende kirkebesøg 14 Helsingørs kirker er andet end den seværdige domkirke fra 1559. Sct. Mariæ Kirke er en stor oplevelse på en stille søndag i byen. Kirken selv er den sydlige fløj af det samlede Vor Frue Kloster, der blev stiftet af Erik af Pommern og bygget af tiggermunke omkring 1430. Hele komplekset stod dog først færdigt omkring 1500. Gå en tur rundt i klostergangene, der omkranser klostergården - det er som at blive katapulteret til Sydeuropa på et splitsekund.Sct. Mariæ Kirke, Sct. Annagade 38 WWW sctmariae.dk Helsingør Domkirke, Skt. Olai, Sct. Annagade 12 WWW helsingoerdomkirke.dk sune. bencke@pol.dk.Sjovest er historierne om ' fusk'. Alt det, der mere eller mindre lovligt blev lavet i arbejdstiden og smuglet ud ved fyraften.Fakta: 3 GODE RÅD1 Spis is I mange år har Brostræde Is haft et mindre monopol på at være is-STEDET i Helsingør. I år slår butikken med de hjemmelavede vafler dørene op for issæson nummer 95.gang. Og til lykke med det. Men hvad med at prøve Selmas hjemmelavede is i stedet for? Den lille butik i Stjernegade serverer mange forskellige slags varianter af italienskinspireret økois. 3GODE 2 Shop løs Som provinsby har Helsingør sin del af metervarebutikker, som du finder de fleste steder i landet. Men der er også små interessante specialbutikker. Ostebutikken Lynhjems på Stengade har været et tilløbsstykke i en menneskealder.Men også køkkengrejsbutikken Emmers og møbelforretningen Nova Furniture i samme gade er værd at kigge indenfor hos. 3 Fang fisk Med sin beliggenhed ud til Øresund har Helsingør altid været et af de mest oplagte steder at tage på kuttertur efter torsk, sild eller makrel - alt efter årstiden. Og sådan er det stadig. En lang række kuttere holder til i havnen foran Kulturvæftet, og turene på sundet er for både øvede og nybegyndere.
EN WEEKEND I For år tilbage virkede det, som om Helsingør næsten var gået i stå. Men det har Kulturværftet, M/S Museet for Søfart, de mange renoveringer på Kronborg og private initiativer ændret på. I dag kan byen sagtens rumme et helt weekendbesøg.
mangler jeg generelt, og den indgår i næsten alle thailandske retter. Det er også noget, jeg går efter herhjemme, så hvis jeg skal have en salat, vælger jeg en cæsarsalat, fordi den på grund af de fermenterede ansjoser, opnår en smagsdybde, som jeg ellers godt kan savne.« Hvad fortæller retterne om området og menneskene? »I det nordlige Thailand er der fokus på friskhed i modsætning til Sydthailands lidt tungere og stærkere karryretter. Jeg er derfor opvokset med relativt let mad, hvor man ofte erstatter kød med noget fermenteret for at give fornemmelsen af et helt måltid. Vi boede på landet, hvor papayafrugterne groede på træerne, og Mekongfloden løb i baghaven. Min mormor plejede at fange fisk, som hun saltede eller gærede. Vi levede ikke under fattige vilkår, men råvarerne var simple. Man brugte det kød og den fisk, der nu var. Og naturligvis det store udvalg af grøntsager. I området spiser man let mad på grund af varmen, men med masser af smag. Selv om papayasalat er en let ret, giver den en mæthedsfornemmelse på grund af de fermenterede ingredienser.« Dak Wichangoen er køkkenchef på Kiin Kiin på Nørrebro i København og er en af ganske få thairestauranter i verden med en Michelin-stjerne. Hun har tidligere arbejdet hos Brødrene Koch i Aarhus, er født i Nordøsthailand, og vokset op ved Holstebro.A merikaneren Matthew Orlando har sat kulinariske fodaftryk på Noma, og hans smagsløg er påvirket af sin Sydcaliforniske opvækst og surferkulturen i Baja. Mad skal balanceres med smage, der slår fra sig, mener han.Hvad er grundsmagene i dit hjemstavnskøkken? »Jeg er vokset op med retter som ceviches, mariscos (fisk og skaldyr, red.) og masser af grillet fisk med tomater og chili. I det sydlige Californien, hvor jeg er fra, brugte jeg meget tid i Mexico på at surfe, campere på stranden og spise tacos. Jeg har rejst over hele Mexico og har mødt smage fra mange forskellige regioner. Måske er jeg forudindtaget, men smagene fra Bajas køkken er mine favoritter. Masser af skaldyr, masser af syre og masser af friskhed.« Hvilke retter savner du? »Jeg savner især de tacos med fisk, man kan få ved vejkanten i surferbyen Rosarito i Baja.Efter flere timer i vandet, er der ikke meget, der smager bedre end netop dem, og med en kold øl til, når man nærmest Nirvana. De tacos rammer alle afgørende smage og teksturer; saltet fisk, syrlig og krydret salsa fresca, en sprød og fed skorpe, blød majstortilla og syrlig dressing. Jeg smagte dem første gang, da jeg var 12 år gammel, engang min far tog mig og nogle af mine venner med ud for at surfe og sove på stranden. Jeg har stadigvæk et helt klart billede af os alle sammen, der sidder på plastikstole ved motorvejen med biler drønende forbi på den ene side og havet med kæmpestore brusende bølger på den anden. Der sad vi og spiste fisketacos efter en hel dag i vandet, og det er et minde, der er forbundet med mange, varme følelser.« Hvad fortæller retterne om området og menneskene? »For mig handler retterne om, hvordan USA og Mexico er forbundet kulinarisk. I San Diego er vores madkultur stærkt påvirket af Mexico.Her bruger finere restauranter ingredienser og teknikker fra det mexicanske køkken, og de moderne kokke i San Diego er virkelig begyndt at respektere madkulturen i Baja og tage den til sig. I San Diego opfatter vi ligefrem Baja som en del af USA, og for mig handler den amerikanske madkultur også om at være åben og gæstfri. På restaurant Amass bruger vi ordet " tilgængelig". Vi vil have, at folk skal føle sig tilpasse. Kommer folk ind et sted, hvor alting er poleret, kan de føle, de skal opføre sig på en bestemt måde.Vi gør, hvad vi kan for at skabe en afslappet stemning.« Matthew Orlando er køkkenchef og ejer af restaurant Amass på Refshaleøen i København. Han har arbejdet på Michelinrestauranterne Per Se i New York, The Fat Duck i London og Noma i København. Han er født i San Diego, Californien.D ybden mangler i meget dansk mad.Derfor hælder Kiin Kiin-køkkenchef, Dak Wichangoen, gerne et skvæt fi-skesauce i frikadellerne for at tilføre et strejf af Nordthailand.Hvad er grundsmagene i dit hjemstavnskøkken? »Salt, surt, sødt, bittert, umami og chili er centrale smagskomponenter. I Isan-området i det nordøstlige Thailand, hvor jeg er fra, balanceres disse smage i de fleste retter. Typisk spiser man varme salater, kolde salater og fisk, og der er en stærk tradition for at tilføre retterne gærede ingredienser som rejepasta og fermenteret fisk. Vi flyttede til Danmark, da jeg var syv, men det thailandske køkken blev i familien. Vi plejede at spise thailandsk og dansk mad sammen. I dag putter jeg selv østerssauce i den brune sovs og fiskesauce i frikadellerne for at tilføre retterne thailandsk dybde.« Hvilke retter savner du? »Generelt savner jeg smagsdybde i maden. At der er mere, end blot det øjet ser. At smagen fortsætter, efter du har spist den sidste bid.Særligt savner jeg papayasalat, som er svær at genskabe og aldrig bliver helt lige så god som i Thailand. Min mor kan faktisk godt lave den, men det er en længere proces, fordi der skal fermenteres fisk til retten, og det tager tid i Danmark på grund af kulden. Retten har det hele: friskhed, urter, crunch, grøntsager, fermenteret krabbe, syre i limen og sukker, der runder smagen af. Hvidløg og chili, der giver varme. Den gærede fornemmelse i maden I Nordtyskland er køkkenet syrligt, sødt og salt, og retterne solide. Ingwer Grünberg, køkkenchef på fiskerestauranten Musling, er opvokset på landet med skiftende sæsoner og frisk fisk.Hvad er grundsmagene i dit hjemstavnskøkken? »Smagen af min barndom er friske og sæsonbetonede ingredienser fra egen have. Jeg er opvokset i Nordtyskland mellem Hamburg og den danske grænse på en lille gård på landet.Vi opdrættede vores egne dyr, dyrkede selv grøntsager og havde afgang til vilde frugter, der satte rammerne for smagen af de skiftende sæsoner. Vi var næsten selvforsynende og da vi boede mellem to have og aldrig var langt fra vandet, fik vi masser af frisk fisk fra Nordsøen: torsk, pighvar, fjordrejer og østers. Kål og rodfrugter var også fundamentale ingredienser.« Hvilke retter savner du? »Jeg savner roladen, der er en meget elsket ret af mine søskende og jeg, og også en meget traditionel ret for området. Den består af skiver af oksekød, rullet med sennep, agurk, bacon og løg. Braseret indtil det er mørt og serveret med rødkål og kartofler. Et virkelig tungt og godt søndagsmåltid. Rigtig fedtet og med masser af sovs. Komplementeret perfekt af det syrlige, syltede rødkål. Om vinteren var vores store favorit stuvet grønkål med svinekæber, pølse og en masse sennep, og det er en fin hverdagsret med salte toner og røgede smagsnuancer. Selv om jeg kunne lave retterne her i Danmark, ville det ikke være det samme, for når alle ingredienserne kommer fra ens egen gård, er det anderledes.Når man har set grisene blive større og selv været med til at slagte dem. Det at dyrke sine egne grøntsager og opdrætte sine egne dyr er helt specielt. Jeg ved, at det er hårdt arbejde hele året rundt, og det har givet mig en forståelse for både bæredygtighed og de hårdtarbejdende landmænd.« Hvad fortæller retterne om området og menneskene? »Specielt i den nordlige del af Tyskland producerer vi utroligt meget kål og grønkål, og mange af retterne er inspireret af landkøkkenet.Hele området er påvirket af landbruget, og køkkenet er meget sæsonbetonet. Vi har fantastiske asparges om sommeren og kål om vinteren. Simple og velsmagende ingredienser.En meget kendt ret i området er krabbenbrötchen, der i al sin enkelhed består af et hvidt stykke brød fyldt med en håndfuld rejer og lidt mayonnaise. Less is more.« Ingwer Grünberg, køkkenchef på Musling i København K. Han har tidligere arbejdet på restaurant 56 ° i København. Han er født og opvokset i Schleswig-Holstein.R osio Sanchéz fra tacorestauranten Hija de Sanchez er opvokset i Chicagos Lille Mexico med hjemmelavet mad og mantraet ' Mad er familie, mad er sjovt, og vi lever for at spise'.Hvad er grundsmagene i dit hjemstavnskøkken? »Grundingrediensen i mange af de mexicanske klassikere er masa, en dej bestående af friske, kogte majs, som blandt andet bruges til at lave tortillas. Derudover bruger man chilibaseret salsa, mexicansk ost og avocado. Toppingerne er yderst vigtige for at give enhver ret et cremet twist og en krydret kant. Selv om jeg er fra Chicago, er jeg opvokset i et område, der hedder La Villita, også er kendt som Lille Mexico.Det har betydet, at jeg er vokset op med mange ingredienser og smage, som adskiller sig fra det klassiske, amerikanske køkken.« Hvilke retter savner du? »Jeg savner især mole, en tyk, intens, brun sovs - ikke helt ulig en dansk brun sovs i farven og konsistensen. Til gengæld består den af mere end 40 forskellige ingredienser, herunder gris, hønsebouillon, grøntsager og krydderier, og den kan tage flere dage at tilberede fra bunden.Derfor er det en sovs, man spiser til fest og udvalgte lejligheder. Enhver gæst ved, at det er en helt særlig sovs, og alle er som regel ret ivrige efter at smage den. Mole er også en historisk ret, fra før spanierne ankom til Mexico, og retten har udviklet sig igennem historien, da nogle af de ingredienser, som spanierne bragte med sig, siden er blevet tilføjet retten.En anden ret, jeg savner, er pozole. En suppe, som min mor plejede at lave til mig. Den var en af mine favoritretter, da jeg var barn, og er en smagsrig suppe med kål, avocado, løg og radisser med stykker af svinekød, næsten med konsistens som en stuvning. Min mors pozole drømmer jeg stadig om.« Hvad fortæller retterne om området og menneskene? »Der er store regionale forskelle på mexicansk mad i USA, ligesom der er regionale forskelle på mexicansk mad i Mexico. Den mexicanske mad, du kan få i Chicago, er meget lig den man får i Mexico City. Her er alt tilladt, og der er en tradition for at eksperimentere med retterne - ligesom i enhver anden storby. Min opvækst i Chicago har lært mig, at der er forskel på en amerikaners og en mexicaners tilgang til mad.Hvad man spiser, og hvordan man spiser er anderledes i amerikanske familier, hvor færdigretter og præfabrikeret mad generelt spiller en større rolle. Jeg vil vove den påstand, at mad betyder mere for en mexicaner end for en amerikaner. For mange mexicanere er mad lig familie og laves fra bunden. Måske derfor er der også et ordsprog, som siger, at i et mexicansk hjem sker alt i køkkenet.« Rosio Sanchéz er køkkenchef på og ejer af Hija de Sanchez, der ligger både i Torvehallerne og i Kødbyen i København.Hun ertidligere været dessertkok på de to Michelin-restauranter Noma i København og wd~ 50 i New York. Hun er født i Chicago.
Fra nordtysk roladen til nordthailandsk papayasalat. Fire udenlandske kokke i Danmark fortæller om den hjemstavnsmad, de savner allermest.
JeffLarsen kan genkende dem med det samme, når de kommer ind af døren på hans og hustruens restaurant SSAM i Colbjørnsensgade.De unge gæster kommer tit i flokke og stort set altid først på aftenen. De vil tit gerne se restaurantens toiletter.Og når de sætter sig i baren, ved de præcis, hvad de skal bestille, tit er det bimobab. Eller kylling. Det slår næsten aldrig fejl, at de kun drikker sodavand til.»De behøver ikke hjælp til at bestille. De ved, hvad de vil have. De ser koreanske film og TVserier, hvor der meget ofte er scener, hvor folk spiser, så hvis man ser den slags, kender man også maden. De kender den musik, vi spiller, og de spørger tit, om vi kan spille et særligt Kpopband.Det kan vi som regel. De går meget op i Korea. Sådan har vores ældre kunder det slet ikke. De ældre kunder er meget nysgerrige og vil gerne prøve alt, men de har brug for hjælp til at bestille. De ved ingenting.« For mens Korea for de fleste voksne danskere er Korea-krigen, adopterede børn, der er blevet så gamle, at de prøver at genfinde deres familie i »Sporløs« og atomtruslen fra Nordkorea, er den sydoreanske popkultur blevet et hit for mange unge. De ikke bare spiser koreansk, de ser koreansk TV, de hører koreansk musik, de bruger koreanske skønhedsprodukter, de lærer koreansk på aftenskole, og nogle af dem ender med at studere koreansk på universitetet, hvor der optages næsten dobbelt så mange på studiet som for ti år siden.»Unge har altid undersøgt deres egen identitet, både alene og i et fællesskab med andre. Nu giver internettet dem mulighed for at gøre det globalt,« siger ungdomsforsker Jens Christian Nielsen fra Aarhus Universitet.Han tror, at Sydkorea netop nu hitter blandt unge, fordi det tilbyder en perfekt kombination af at være fremmedartet og eksotisk - men samtidig er tilgængelig.»Korea er ikke bare en ungdomskultur som manga, men der er også trendy designere, musikere og skønhedsprodukter. Det er også ret kommercielt, og det gør det nemt at komme i nærheden af. Det betyder også, at koreansk kultur er et godt sted for en nørd, der helst vil nørde et område, men som stadig gerne vil fremstå smart. Når koreansk kultur også indeholder smarte designere, bliver det mere acceptabelt blandt andre unge at gå op i.« Nogle af dem er de unge, der kommer fnisende ind på restauranten SSAM. De spørger tit, om de må se toiletterne, der er udsmykket med K-popidolplakater.JeffLarsen åbnede restauranten i Colbjørnsensgade sammen med sin kone. Hun er fra Sydkorea, hvor han også er født, men han blev som ung adopteret af en dansk familie. Han endte i Sydkorea, fordi han blev udstationeret der som undervandsingeniør. Her mødte han sin kone, som er kok, og da hun drømte om at åbne sin egen restaurant, og han godt kunne se, at den kontrakt i olieskibsbranchen, han havde, nok ikke ville blive fornyet, rejste de til Danmark og åbnede restauranten. Hun laver maden. Han står for baren og kontakten til gæsterne.»Koreansk mad har jo været populært i storbyer i verden i mange år, det er vist bare i Danmark, vi har været lidt langsomme. Men det var oplagt for os at lave en koreansk restaurant.Min kone har haft alle opskrifterne klar længe, det er mad, som hun har lavet den selv, men tilpasset danskere. Den er ikke helt så stærk, og vi laver også »buns«, en slags burgere, som er vores egen ide og meget populære.« Hans kone Jeong Hwa dukker op fra køkkenet. Hun har travlt. Hun laver al maden selv fra bunden. Hver morgen skærer hun kylling ud til stegt kylling, ordner grøntsagerne, og foreløbig har hun kun en enkelt køkkenmedhjælp. De leder efter en mere, men vedkommende skal helst forstå koreansk, så de kan kommunikere i travlheden på koreansk. Jeong er spinkel, smilende og lidt nervøs ved at forklare på engelsk.»Vi ville gerne lave et sted, hvor man kunne gå ud som en flok venner. Det var svært at finde i Danmark. Men her kan man komme flere, og så deler man retterne og de drikkevarer, man får. I Korea kan man godt lide at drikke, og folk er ikke flove over at blive fulde. Sådan må det også gerne være her,« siger hun, før hun lister tilbage i køkkenet.Men SSAM er ikke den eneste, der oplever interessen for det koreanske køkken. Stadigt flere restauranter åbner i København, en af dem er snackbaren Kopan Rice, som ligger ved Torvehallerne.Her er ambitionen både at sælge koreansk gademad og at fortælle nysgerrige danskere om Korea. For der er mange, som er interesseret i Korea.Den samme udvikling oplever Marie Brodersen, der har butikken Beaumonde på Gl. Kongevej, hvor hun sælger koreanske skønhedsprodukter.For lige som koreansk mad og koreansk musik, vælter koreansk skønhedspleje ud over verden i disse år. Det er koreanske mærker, der sælges, men også klassiske amerikanske og europæiske skønhedsprodukter er tydeligvis inspireret af de koreanske skønhedsrutiner som sheet masks, essenser og oliebaserede renseprodukter.Det er nu et tilfælde, at Marie Brodersen kom til at arbejde med koreanske produkter. Hun kendte til skønhedsbranchen, hvor hun både har arbejdet hos importøren Sæther og som skønhedsredaktør i magasinpressen.»Min mor var selvstændig, da jeg var barn, og det har jeg selv haft lyst til i mange år. På et tidspunkt fik jeg kontakt til en række koreanske skønhedsmærker gennem ambassaden, og jeg besluttede, at nu måtte jeg prøve det af.« Først åbnede hun en webbutik, senere den fysiske butik, og hun sælger også til en række forhandlere.»Koreanerne har investeret i forskning i ingredienser til hudpleje i mange år, så de har let adgang til gode ingredienser, og de har et stort hjemmemarked, fordi koreanske kvinder traditionelt går op i hudpleje. Jeg har lige været i Korea på ferie, og det tog flere dage, før jeg så en kvinde med dårlig hud. Man kan ikke se på deres ansigt, hvor gamle de er, men de fleste bliver klippet korthåret, når de er i fyrrerne. Det er sådan, man kan aldersbestemme dem, ikke på huden,« siger hun.Koreanske kvinder har en række rutiner, der er mere omfatttende end klassisk vestlig skønhedspleje.De dobbeltrenser deres hud, først med en oliebaseret rens, så med en gele, der vaskes af med vand. De bruger en essens, som man bruger efter sin ansigtsmist og før serum.»Og så bruger de sheetmasks,« siger Marie Brodersen og peger på den ene væg i butikken, hvor hun har en række masker stående.Maskerne er bogstaveligt talt masker, tynde fugtige papirmasker, som man lægger på ansigtet (og i forbløffende grad kommer til at ligne Hannibal the Cannibal).»Koreanerne køber dem i kassevis, måske 20 ad gangen, og så bruger de dem et par gange om ugen. De har også masker til hænder og fødder og sågar til balderne. Men dem har jeg ikke taget hjem. Det er for mærkeligt for os.« Interessen mærkes også på aftenskolehold, hvor der nu sidder teenagere på skolebænken for at lære sproget, så de kan forstå, hvad deres idoler synger i K-popsange.Førhen var holdene besat af adopterede fra Sydkorea, der drømte om at lære sproget i deres oprindelige land at kende.En af de unge hedder Lukas Ørnebjerg. Han er 18 år og går i 3. g på Albertslund Gymnasium.Det sidste års tid har han interesseret sig for koreansk kultur. Det begyndte med en kæreste.»Hun gik op i koreansk musik, og så blev jeg også interesseret. Vi har også begge to interesseret os for asiatisk kultur, blandt andet for Japan, og det var gennem det, vi blev interesseret i Korea.«Lukas Ørnebjerg er især interesseret i musikken, som han synes adskiller sig fra vestlig musik, fordi den er mere tilgængelig, selv om stjernerne befinder sig på den anden side af Jorden.»Vestlige stjerner er et navn, man ser på en plakat. Koreanske stjerner er mennesker. De synger ikke bare en sang og så er det det. De har kontakt til deres fans. De laver vlogs, og de laver fan events, hvor deres fans kan møde dem og få en fornemmelse af, hvem de er. Selv om det foregår langt væk, gør internettet det muligt for mig at følge med.« Han begyndte at gå til koreansk på sprogskole dette efterår, hvor han møder andre unge, der også går op i koreansk.»Jeg er begyndt at se koreanske TV-serier, fordi flere af de andre anbefalede dem. Det har overrasket mig, hvor nemt det er at komme ind i fællesskabet på sprogskolen, fordi alle har samme interesse. Der er kun en enkelt af mine andre venner, der går lidt op i Korea.« På sigt håber han at kunne lære mere om Korea: »Jeg er meget interesseret i historie generelt og også i koreansk historie, og jeg vil gerne kunne læse koreanske kilder på originalsproget.Der går meget tabt, når det bliver oversat.« Foreløbig er hans plan at blive færdig med gymnasiet og holde et sabbatår for at tjene penge til at kunne rejse til Korea som turist.»Måske vil min kæreste studere der, og så tager jeg med. Jeg ved ikke fuldstændig, hvad jeg selv vil, men det, jeg har lagt mig mest fast på, er Korea-studier på Københavns Universitet, hvor man lærer om koreansk historie og kultur, men også at tale sproget perfekt.« Lukas Ørnebjerg er ikke den eneste, der har fået den ide. På koreansk-studiet, der er et lille sprogfag på Asienstudier - kinesisk og indisk er langt større - har man i de senere år oplevet en stor stigning i antallet af studerende, fortæller karrierevejleder Dorthe Rozalia Horvath Horup.»Vi opdagede det første gang for nogle år siden, hvor der til åbent hus arrangementer var lige så mange besøgende på standen for koreansk som på kinesisk, der alt andet lige er mere fokus på.« For Martin Petersen, der har været adjunkt i koreansk på Københavns Universitet og som nu arbejder på Nationalmuseet, er det ikke overraskende, at stadigt flere unge bliver interesseret i koreansk kultur. For det er ikke et tilfælde, at koreansk popmusik, som drager de fleste unge ind i interessen, hitter.»Den koreanske stat har meget aktivt støttet succesrige industrier, både værftsindustrien, teknologiindustrien og altså også popindustrien.Det har man helt enkelt støttet og promoveret.For de unge er musikken interessant, siger de, fordi popstjernerne blandt andet leger med deres kønsroller på en helt anden måde end vestlige stjerner gør. Det kan de spejle sig i. Men bag ved er det selvfølgelig også big business.« De unge piger, der kommer ind på SSAM, er en god forretning.skr@berlingske.dk »Koreanske stjerner er mennesker.De synger ikke bare en sang og så er det det.De har kontakt til deres fans.« Lukas Ørnebjerg, 3. g på Albertslund Gymnasium.
Popstjerner, unges søgen efter deres identitet og internettet har gjort Korea hipt blandt unge. Også i Danmark.
For få år siden bestod Oakland blot af en samling garager og lidt småindustri i intetsigende, kedelige farvetoner.Sådan er det langt fra mere. I dag lyser San Franciscos lillebror op i pastelfarver og tiltrækker et væld af forskellige mennesker i en by, der er i rivende udvikling.»Børnefamilier, hipstere og kunstnere er strømmet hertil, fordi det er meget billigere end ovre i San Francisco, og der åbner hele tiden nye butikker og barer,« fortæller den unge kvinde Ashley, mens hun hælder kaffe og hjerteformet mælkeskum op i et to-go-bæger. Hun står bag disken i den minimalistiske og kaffeentusiastiske The Cro Cafe på tredje år og er vild med sit job.»For det første er jeg meget interesseret i kaffe, og for det andet så kommer der vildt mange fede typer her,« smiler hun og nikker ud mod den lille gågade Temescal Alley, der ligger tilbagetrukket fra offentligheden midt i Oaklandkvarteret Temescal.Den hemmelige gade er indbegrebet af det nye Oakland: For nogle år siden var her garager og småindustri pakket ind i grå og brune toner. Nu smiler pastelfarverne langs butiksfacaderne hele vejen ned gennem den omdannede gyde, og The Cro Cafes nærmeste naboer er en stilfuld tøjdesigner, en babersalon, hvor hipstere på stribe får rettet skægget, en spøjs forretning med kaktus og potteplanter og isbutikken Curbside Creamery, der falbyder hjemmelavet is i den californiske formiddagssol.Temescal Alley har dog bevaret en snert af sin historie: Rustikke murstensvægge og jernindrammede ruder fra småindustriens tid titter frem, og over gaden hænger endnu tunge ledninger mellem stedets elmaster. Her går det skramlede hånd i hånd med de designede butiksskilte og duften af nybrygget espresso.Og det passer Ashley godt: »Det viser, at vores gade har en sjæl,« siger hun.Lillebror til San Francisco - med mere solOakland har alle dage stået i skyggen af sin berømte og feterede storebror på den anden side af San Francisco Bay. Mens San Francisco af lokale i området ofte kaldes for The City, omtales Oakland som The Town. Guldgravere, avismoguler, Hollywoodstjerner, hippier og kreative Silicon Valley-typer kastede på skift glans over San Francisco op gennem det 20.århundrede, og imens sank Oakland længere og længere ned i et dynd af mindreværdskomplekser, sociale problemer og kriminalitet.Det begyndte ellers godt efter byens grundlæggelse i 1850erne. I de følgende årtier voksede Oakland som en vigtig industriby og fik med tiden prædikatet Vestkystens Detroit, ikke mindst fordi General Motors anlagde en bilfabrik her, der producerede Chevrolet. Samtidig opstod der livlig aktivitet langs vandet, hvor både en stor havn med udskibning og vigtig værftsbyggeri sikrede mange mennesker arbejdspladser.Efter det ødelæggende jordskælv i San Fransisco flyttede mange borgere derfra over på den anden side af bugten til Oakland, og byens indbyggertal steg eksplosivt. Oakland, der i dag huser godt 400.000 indbyggere, har mange pompøse bygninger og brede boulevarder fra storhedstiden sidst i 1800tallet og de følgende årtier. Men Oakland tabte pusten efter anden verdenskrig, hvor byen oplevede stor nedgang i skibsbyggeriet, og General Motors lukkede sin fabrik. Især mange af byens afroamerikanske borgere blev kastet ud i armod og oplevede samtidig tvivlsomme konfrontationer fra byens overvejende hvide politistyrke.Det førte i 1966 til oprettelsen af den paramilitære bevægelse Black Panther, der udover at sætte sig op imod Oaklands politi også kæmpede for bedre sociale vilkår blandt afroamerikanerne i byen. Black Panther spredte sig hurtigt til resten af USA, inden bevægelsen mistede sit fodfæste nogle årtier senere.I dag er Black Panther fortid, men man ser endnu bevægelsens ikoniske logo i form af en sort, knyttet næve enkelte steder i byrummet, bl. a. på det facadeværk ved siden af Marriott Hotel på Broadway, der er en hyldest til Oakland før og nu.Kæmpe boostSelvtilliden i Oakland har de sidste ti år fået et kæmpe boost. Det skyldes ikke mindst, at techgiganterne i Silicon Valley lige ovre på den anden side af bugten blomstrer. Det har skubbet boligpriserne i San Francisco i vejret, og mange har set sig lune på mulighederne for både at starte egen virksomhed og få flere kvadratmeter for pengene i Oakland.»Det tager jo faktisk kun 30-40 minutter at pendle med toget mellem centrum i de to byer,« understreger barristaen Ashley på The Cro Cafe.Og så til en ægte solskinshistorie: Klimaet i Oakland er varmere end i The City ovre på den anden side af San Francisco Bay. Mens den hummerrøde Golden Gate Bridge ofte står indhyldet i en kold tåge, og San Fransiscos borgere skutter sig under et ekstra lag tøj, så skinner solen ikke så sjældent på Oaklands skyskrabere, parker og boulevarder, hvilket byens borgere da heller ikke undlader at nævne.Street food i Swans MarketTemescal Alley er blot én af mange omdannede lommer rundt om i Oakland. Senere kommer vi til Grand Avenue, en af byens hovedfærdselsårer, hvor man ikke skulle tro, at et cafémiljø kunne blomstre op. Men midt inde mellem travl trafik og højt byggeri ligger en stribe caféer og barer med den vitale Small Wonder som den mest bemærkelsesværdige.Facaden er et organisk sammensurium af potteplanter i flere etager. Med de struttende pelargonier og morgenfruer ved indgangspartiet ligner stedet mere en blomsterbutik, men inde på den anden side af døren åbner sig en fantastisk verden med discokugler, art decolamper, julenips og møbler i syv forskellige stilarter. Alt synes tilladt herinde, og fra den langstrakte bar dufter der af nybagte kager og kaffe.Senere når vi frem til Oaklands hjerte; Old Oakland som bydelen kaldes i dag. Ligesom storebror på den anden side af San Fransisco Bay, er kvarteret velsignet med gade efter gade fulde af bevarede bygninger fra slutningen af 1800-tallet. Allerede dengang var man begyndt at tænke store tanker i USA, og de imposante byhuse rummer både en sirlighed og en potent funktionalisme. Hele bydelen er rammet ind af grønne træer, der er med til at kaste et charmerende, organisk udtryk over gader og facader. På hjørnet af Washington Street og 9th Street finder vi nærmest ved et tilfælde Swans Market - hvor madboder og street foodbarer ligger side om side som i Torvehallerne i København. De første frokostgæster har allerede indfundet sig, og nyder alt fra østers til mexicanske tacos. Andre nøjes med et glas kølig hvidvin i solen ude langs gaden - eller i gårdhaven, hvor klatreplanter slynger sig op ad facaderne og skjuler de sidste rester af baggårdstristesse.Bagest i den lyse, flisebelagte hal har slagtere og fiskehandlere travlt med at lange diverse kødudskæringer og dagens fangst over disken.Gallerier og øl-feinschmeckeri9th street rummer ud over Swans Market også en perlerække af gallerier og designershops med modetøj, der ikke mindst appellerer til Oaklands nye stilbevidste tilflyttere. Efter at have fået stillet den lille sult i madhallen, er det tid til at udforske resten af den smukt restaurerede gade, hvis cremefarvede 1800talsfacader hører til byens ældste.Navnlig det lyse, højloftede galleri E14 fa scinerer med sine udstillinger af street art, installationer og værker, der synligt er inspireret af både pop-art og 1970ernes politiske kunst.Ejeren af galleriet fremviser også en helt ny samling af trøjer og T-shirts med unikke tryk, hvor påklædning og kunst går hånd i hånd i bedste Oakland-stil.Tilbage på Washington Street besøger vi lidt efter en af bydelens stoltheder: Mikrobryggeriet Pacific Coast Brewing. Stedet slog dørene op helt tilbage i 1988 og ses af mange som en af strømpilene i det nye og blomstrende Oakland.Brygmestrene i det mikroskopiske bryggeri i kælderen under baren sørger for, at der konstant flyder nye typer af IPA, white ale, stout og mange andre typer velbrygget øl ud af hanerne ovenpå. »Mange af vores kunder kommer ovre fra San Fransisco,« fortæller bartenderen, mens han fylder forskellige øl op i mindre prøveglas.»Jeg tror, der er mange tech-folk, som godt kan lide den afslappede stemning her - og vores store forkærlighed for at brygge ordentlig øl,« smiler han og peger på køleboksene af mørkt træ ved siden af baren.»De her bokse er 110 år gamle, og vores øl lagrer på gamle Chardonnayfade, som giver øllet en fin, afrundet smag,« siger tjeneren og understreger, at hos Pacific Coast Brewing går man altid efter det udsøgte. Det sidste får vi hurtigt efter bekræftet, da vi sidder bænket i gårdhaven omme bag Pacific Coast Brewings bar med en stribe af ale, stout og hvedeøl foran os i elegante farver, der changerer fra honning og rav til filterkaffe.Lokalt design og japanske nudlerMange af gaderne i det gamle Oakland har ligesom Temescal Alley en snert af landsbystemning over sig. Da vi sidst på dagen går ned ad centralnerven Broadway, oplever vi et helt andet Oakland, der sender tankerne mod New York: Højhuse i glas, enorme malls i flere niveauer og gamle højhuse i stil med det ikoniske Flat Iron-hus på Manhattan.Selv her på den hæsblæsende Broadway er der klemt små uafhængige kaffebarer, boghandlere og designbutikker ind - med den lille lokale kæde Oaklandish som en af de førende.Her er der lokalt designede T-shirts, hættetrøjer og meget andet til begge køn - mange af tekstilerne med trykte hilsner til Oakland.Ikke langt derfra på afstikkeren Telegraph Avenue kommer vil til et af de seneste gastronomiske skud på stammen: Itani Ramen. En af Oaklands kendte kokke Kyle Itani står bag stedet, og hans mission er at servere enkle, japanske retter, som man får dem i Japan. Den højloftede ramen-bar rammer fortællingen om Oakland ganske godt ind: Der er højt til loftet, møblerne er sidste nye design og holdt i en skandinavisk-japansk lethed og enkelthed - men i loftet over baren er både gamle vandrør og nye metalliske udsugningssystemer blottede - her må det helst ikke blive for pænt.Oakland-hipsteren skal kunne se byens fortid i øjnene.Rejseliv var inviteret af Norwegian og Atlantic Link.rejseliv@berlingske.dk Guldgravere, avismoguler, Hollywoodstjerner, hippier og kreative Silicon Valley-typer kastede på skift glans over San Francisco op gennem det 20. århundrede, og imens sank Oakland længere og længere ned.Da vi sidst på dagen går ned ad centralnerven Broadway, oplever vi et helt andet Oakland, der sender tankerne mod New York: Højhuse i glas, enorme malls i flere niveauer og gamle højhuse i stil med det ikoniske Flat Iron-hus på Manhattan.Fakta: Mad og shoppingMad: Californien har længe været en legeplads for madører, og Oakland er ingen undtagelse.Byen har en bred vifte at spisesteder med alt fra sushi-og nudelbarer til middelhavsrestauranter og amerikanske dinere. Tendensen i disse år er mere bæredygtig og grøn mad. Lige uden for Oakland breder vinmarker sig, og lokal vin er et must.Shopping: Små designershops og uafhængige tøj-og skobutikker er poppet op over alt i det centrale Oakland. Byen har ligeledes et bredt udvalg af gallerier, og er der plads i bagagen, vil et stykke lokal kunst være den helt rette souvenir at få med sig hjem.
Gallerier, street foodsteder og smarte barer og designbutikker. Den californiske by Oakland smiler af genrejsning og selvtillid. Hipstere, kunstnere og unge strømmer til den engang fallerede storby, hvor priserne er lavere og vejret lidt bedre end i den hypede storebror San Fransisco på den anden side af bugten.
BarrNomas tredje restaurant hedder Barr, ligger i Nomas tidligere lokaler på Strandgade og har den jyske mesterkok Thorsten Schmidt bag roret.»Barr« betyder byg på oldnordisk og hentyder til restaurantens tema, som er »øl-bæltet«, der strækker sig hen over Nord-og Mellemeuropa, hvor ølkulturen er stærkere end vinkulturen.Schmidt er en stor tekniker og normalt mere avantgarde end mormor, og han brugte et år i træningslejr til at opbygge et køkken, som baserer sig på traditionen uden at være nostalgisk. Vinkortet er skiftet ud med et stort ølkort, som bl. a.tæller 20 forskellige øl fra fad, heriblandt adskillige hjemmebryg.Hvor: Barr, Strandgade 93, 1401 København K.NærværRestaurant Nærvær på Krøyers Plads er en kombineret vinbar og gourmetrestaurant med dansk-franske Yves Christian-François Le Lay bag roret.Nærvær dækker både det afslappede med udsigt til Nyhavn, vin i glasset og småretter, der flyder ind over bordet -og så det topambitiøse, med plads til 12 gæster ad gangen, i den japansk inspirerede spisebar, hvor man sidder i hestesko rundt om kokkene.Hvor: Nærvær, Strandgade 87c, 1403 København K.FormatFormat er gourmetrestauranten på Hotel Sankt Annæ og ejet af gruppen bag Formel B og Uformel. Køkkenchefen er Will Smith, som i fire år var assisterende køkkenchef for Rasmus Kofoed på trestjernede Geranium.Format består af to forskellige spiselokaler.Det ene ligger i forlængelse af det åbne køkken, hvor det store Molteni-komfur, med en hær af arbejdende kokke omkring sig, har ærespladsen, mens gæster i mørke stole sidder under de fritlagte bjælker.I den anden afdeling er der højt til loftet - det er nemlig en overdækket gårdhave, hvor et stort træ i midten er omringet af hængende glødepærer og karakteristiske blå lædersofaer langs væggen, hvor der også hænger klatrende efeu.Hvor: Format, Sankt Annæ Plads 20, 1250 København K.Restaurant SiloRestaurant Silo har 17. og 18. etage i The Silo i Nordhavn -og måske byens bedste udsigt. De råder over 967 kvadratmeter heroppe, og det hele er inddelt i fire forskellige afdelinger.Mod syd er der et stort loungeområde med dybe bløde stole, hvor man både bare kan nyde en kaffe, arbejde eller spise, hvis det er det man vil. I midten af bygningen er det store åbne køkken og cocktailbar. I køkkenet styrer køkkenchef Denny Vangsted slagets gang (Kong Hans, Ensemble, The Fat Duck, Nimb, Gorilla) og ved sin side har han Morten Falk, Danmarks Bocuse d'Or deltager 2017 og tidligere køkkenchef på Kadeau.Her er frokost, og til aften kan man få en fire-retters menu til 425 kr.Hvor: Restaurant Silo, Helsinkigade 29, 2150 Nordhavn.TrioTrio er en gourmetrestaurant på 10.etage af Axel Towers. Faktisk de tre øverste etager i Axel Towers Tårn D, for de har også åbnet cocktail-skybar (på 9. etage) og eksklusive selskabslokaler (på 8. etage). Trio har 80 pladser til spisende gæster og Simon Thrane som køkkenchef. Han har, udover at vinde et par kokkekonkurrencer de seneste år, været assisterende køkkenchef på Søllerød Kro.Køkkenstilen er dogmefri og kan hive indslag ind fra hele verden, men vil hovedsagelig koncentrere sig om lokale råvarer i sæson. 7 serveringer til aften står i 675 kr.Hvor: Trio, Jernbanegade 11, 1608 København V.Restaurant NielsLige ved siden af Glyptoteket og Tivoli er det svenske luksushotel Nobis åbnet i Det Kgl. Danske Musikkonservatoriums gamle lokaler. Og et luksushotel skal selvfølgelig også have en gourmetrestaurant. På Nobis hedder den Niels -opkaldt efter den danske komponist Niels W. Gade, der var konservatoriets første rektor. Indretningen er domineret af et midnatsblåt trægulv, god akustik, lyse træmøbler og så det lyseste læder, som også går igen i hele hotellet, og som med tiden vil få patina.En helaftensoplevelse kan købes for 645 kr. for fire retter inklusive snacks, appetizers, kaffe og petit fours.Hvor: Restaurant Niels, Niels Brocks Gade 1, 1574 København V.GuldkroenGuldkroen er indrettet præcis som en traditionel dansk kro, hvor man kan slå sig ned og føle sig hjemme.Møblerne stammer fra en gammel kro, og væggene er dekoreret med smukt blomstret tapet fra 60erne.Her kan man komme ind og blive mættet på klassisk mad med masser af sovs og kartofler og hjemlig stemning.Umut Sakarya og Frank Svärd har lavet et overskueligt menukort, men med retter, man ved vil tage kegler. Der er blandt andet rejecocktail, tarteletter ad libitum, wienerschnitzel, engelsk bøf, krebinetter og kroens eget hjemmelavede regnbueis til dessert. Man kan også vælge Guldkroens 3-retters menu til 200 kr. og skylle det hele ned med fri bar i to timer for 265 kr. -menuen skifter for øvrigt hver måned. Ligesom man selvfølgelig kan toppe sin rejecocktail op med 10 gram Rossini baerii caviar for 100 kr.Hvor: Guldkroen, Fredensgade 11, 2200 København N.Restaurant FrankTo lysende mad-og vintalenter er gået sammen om at åbne ny restaurant - og Madklubbens Anders Aagaard er hovedinvestor. Der er kun én regel herinde: Maden skal smage af noget. Stilmæssigt er det lidt et gadekryds, og køkkenchef Christoffer Brink plukker legesygt fra klassiske retter, men samtidig udnytter han også de teknikker, han har med fra bl.a. Geranium og Herman. Her er en menu, som består af otte serveringer til ca. 485 kr. og så et a la carte-kort, hvor retterne er prissat mellem 75 og 350 kr. Hvor: Restaurant Frank, Ny Adelgade 3, 1104 København KRestaurant SanchezDen mexicanske taco-dronning Rosio Sanchez har med Sanchez i Istedgade åbnet sin første store restaurant i København - på hjørnet af Istedgade 60 på Vesterbro. Her får du samme atmosfære som i en mexicansk cantina eller en parisisk bistro.Priserne for de såkaldte 'smaller bites' starter ved 70 kr. og kunne f.eks. være pork chicharron. I 'larger bites' kan man selvfølgelig få sine tacos, som efterhånden har gjort Rosio verdensberømt. Man kan også vælge menuen til 350 pr. person og så sender køkkenet fem retter ned til bordet. Hvor: Restaurant Sanchez, Istedgade 60, 1650 København VKumaHvis man har lyst til at prøve noget traditionel japansk gademad, så er det Jagtvej 101 på Nørrebro, man skal sigte efter. Her ligger den lille restaurant Kuma nemlig. Meget spartansk indrettet, holdt i rolige grå-blå nuancer med et par højborde, vinduespladser og en lille spisebar, hvorfra de tre ejere langer godter over disken - til nogle af de mest sympatiske priser, der gør, at man kan komme igen og igen. Hvor: Kuma, Jagtvej 101, 2200 København NJordnærJordnær, en ambitiøs restaurant på Gentofte Hotel, serverer nordisk gourmetmad. Køkkenchefen hedder Eric Vildgaard, og han udgør sammen med restaurantchefen Tina Kragh Vildgaard det jordnære værtspar. Begge har tidligere været på Fredensborg Store Kro, men Eric Vildgaard har også taget masser af erfaring med fra sine tre år på Noma. Til aften kan man enten vælge a la carte eller hoppe ud i enten 3, 5 eller 7 retters menuer til ca. lige over 100 kr. pr. ret, hvilket virker som en særdeles fornuftig pris, alt taget i betragtning. Hvor: Jordnær, Gentoftegade 29, 2820 GentofteSsamKorea har en kaskade af gastronomiske gimmicks og særlige traditioner, når de spiser mad. Alle dem og mere til kan man lære, hvis man stryger forbi Ssam lige ved Hovedbanegården. Menukortet har en del af de mest kendte retter på - blandt andet bibimbap, kimchi og KFC (nej, IKKE Kentucky, men Korean Fried Chicken, som er en kyllinge-kunstart i sig selv). Priserne ligger for de fleste retter under 100 kr. og der er også flere vegetariske muligheder, hvis man ønsker det. En stor nok anbefaling af Ssams buns, kan næsten ikke gives. Briocheboller bløde som skyer krammer bulgogi ribeye-kød med smeltet mozarella og andet godt i ægte himmerigsmundfulde. Hvor: Ssam, Colbjørnsensgade 7, 1652 København VPMYLige bag Det Kongelige Teater ligger PMY - en ægte junglebodega med vild og vildt flot anrettet mad fra sydog latinamerika - skabt af tre toneangivende kokke, som serverer det bedste fra deres respektive land. PMY er et akronym for Papas (kartofler i Peru), Maíz (majs i Mexico) og Yuca (maniokplanten fra Venezuela) = PMY. Her er et a la carte kort med hovedretter til omkring 185 kr. eller man kan spare en hel del penge ved at tage hele menuen på ni serveringer til 495 kr. Hvor: PMY, Tordenskjoldsgade 11, 1055 København KBarabbaSommelieren Riccardo Marcon fra Michelin-restauranten 108 er tea met op med Pluto-holdet for at åbne italiensk restaurant i Store Kongensgade. Her er lysekroner, håndmalet tapet fra Tyrkiet, marmorborde og et stort 350 år gammelt træbord, som bliver reserveret walk-ins, samt store tunge træskabe. En pasta koster omkring 130 kr. og en hovedret omkring 180 kr., og selv om der bliver anrettet flot på tallerkenen, så kan der også sagtens blive plads til en helt enkel klassisk pasta med hvid trøffel over - og så er køkkenet åbent til kl. 02 om natten. Hvor: Barabba, Store Kongensgade 34, 1264 København KWestmarketWestmarket er ikke en restaurant, men var alligevel en stor åbning i 2017. Vesterbros Torvehaller kom lidt svært fra start, men er i fuld gang med at finpudse og optimere konceptet, så københavnerne kan nyde endnu et godt madmarked med masser af boder, street food og cocktails. Hvor: Westmarket, Vesterbrogade 97, 1620 København VTivoli Food HallTivolis nye madmarked er på over 850 kvm og har 15 forskellige stader. Blandt andet favoritterne fra Tapa del Toro, Chicks by Chicks, Cock's &amp; Cows og Gorm's. Projektet er tegnet af arkitekttegnestuen Pei Cobb Freed&amp;Partners Architects fra New York, hele hjørnet bliver samlet på over 5.000 kvm, og på toppen lander Sticks'n'Sushi med roof-top-udsigt over København. Det er gratis at besøge Tivoli Food Hall, og man behøver ikke at købe indgang til selve Tivoli. Hvor: Tivoli Food Hall, Vesterbrogade 3, Vesterbroraks@aok.dk 
bød på en regulær gaveregn af spændende restauranter, der åbnede i København. Her er et overblik.
Miami er en by præget af stærke visuelle markører. På South Beach er den ekspressive Art Deco-arkitektur allestedsnærværende - bygningerne har øjenbryn og kukhuller og ligner en blanding af mayatempel og undervandsbåd à la Jules Verne. I Little Havana sidder gamle cubanske mænd iført traditionelle kortærmede guayabera-skjorter med en halv meter cigar i munden og spiller domino. På de sekssporede motorveje, der forbinder fastlandet med stranden, snor overjordiske sportsvogne sig ind og ud mellem gammeldags amerikanske dollargrin i Ford Fairlane-kaliberen. Langs stranden på Miami Bach står pangfarvede livreddertårne som perler på en snor. I bugten mellem stranden og fastlandet hamrer musikken fra yachter med helikopterlandingsplads iscenesat som hedonistiske Fish Tacos Bacardi-reklamer. I kunstner-kvarteret Wynwood er væg efter væg udsmykket med enorme vægmalerier.Bagtæppet af stærke visuelle indtryk skaber rammerne om en by, der netop nu tegner sig som en af USA's mest indflydelsesrige scener for samtidskunsten.Vi er endnu ikke helt på højde med New York City og Los Angeles, men Miami har de seneste år konsolideret sin position som en seriøs kunstby, der vil bide skeer med de største.E.Her handles samtidskunstenSelv for den udefrakommende er det relativt let at datere, hvornår præcis Miami blev til en samtidskunstdestination.Det skete, da Art Basel Miami Beach slog dørene op for første gang i december 2002. Den stort anlagte samtidskunstmesse udspringer af Art Basel, der blev grundlagt i 1970 af tre gallerister i Basel i Schweiz, og som siden har udgjort en af de mest indflydelsesrige messer i kunstverdenen. Art Basel Miami Beach har siden åbningen været en årligt tilbagevendende begivenhed, der omdanner byen til et levende handelscentrum for samtidskunst med alt, hvad dertil hører af ekstravagante champagnefester, udsolgte hoteller og kunst-groupier.Art Basel Miami Beach falder hvert år en af de første weekender i december, hvor stort set hele resten af USA henligger i kulde og mørke. I Miami er orkansæsonen netop overstået, og vejret er faldet på plads med 25 behagelige grader og en skyfri himmel.Aktiviteterne under kunstmessen er spredt ud over hele byen, men centrum for den officielle del af programmet er det store Miami Beach Convention Center, der ligger i den nordlige ende af South Beach få skridt fra samtidskunstmuseet Bass Museum of Art.Et par blokke længere mod nord - vi har officielt forladt South Beach - ligger hotelier og byggematador Ian Schragers nyåbnede The Edition Hotel, som han har udviklet i samarbejde med Marriott International. Schrager tjente berømmelse og starten på en formue som medstifter af den legendariske 1970' er natklub Studio 54 på Manhattan i New York sammen med den ligeledes legendariske Steve Rubell, hvis bror Donald havde etableret en privat kunstsamling nogle år tidligere. Samlingen voksede i takt med, at Studio 54 blev den foretrukne festscene for kunstnere som Keith Haring, Jean-Michel Basquiat og Cindy Sherman.I 1993 flyttede Rubell-familien til Miami, og i 1994 åbnede The Rubell Family Collection i en gammel lagerhal, som narkotikapolitiet indtil da havde brugt til opbevaring af beslaglagte stoffer - det var tilbage i de vilde Miami Vice-dage, hvor byen var ved at gå under i narko og bandeopgør.En ny destination for kunstTilbage på The Edition mødes jeg med Leilani Lynch, assisterende kurator ved Bass Museum of Art, der har indvilget i at give sit insider-blik på Miami som samtidskunstdestination. Vi har booket et bord i Market at EDITION, som er en slags indendørs torvehal med forskellige caféagtige udskænkningssteder. Men vejret er fremragende, og vi beslutter at flytte udenfor i hotellets anden restaurant, Matador Terrace, der spreder sig over en patio med udsigt til haven og pool-området. Ved langbordet bag os er en velhavende, lokal familie i gang med at holde en af den slags ekstravagante børnefødselsdage, man ellers kun troede fandtes på film. Under hele interviewet sidder jeg og venter på, at en tjener skal komme trækkende med en hvid araberhest med en enorm rød sløjfe om. Fødselsdagsbarnet - en femårige dreng iklædt kaki-bukser og kortærmet Hawaiiskjorte - må dog nøjes med en elektrisk Farrari, rosso corsa naturligvis.Vi bestiller fra menukortet, der er latinamerikansk og caribisk inspireret, og som lægger op til, at man fylder bordet med små retter, som man deler. Vi vælger en spicy tuna tartar med sorte oliven, agurk og avocado; en hvid pizza med avocado, jalapeno, koriander, lime og løg, og en kyllingesalat med grønkål og citrusdressing.Jeg spørger, om min tese er rigtig - at Miami blev til en kunstdestination med Art Basel Miami Beach, og Leilani bakker op om min antagelse, men trækker også trådene længere bagud i historien: »Jeg tror, vi skal kigge helt tilbage til 1920' erne og 1930' erne, hvor den ikoniske Art Deco-arkitektur skyder op langs South Beach. Der er så meget æstetik og kultur indlejret i de mursten. Det er på en eller anden måde her, det hele starter.Men det store skift kom i 2002 med Art Basel Miami Beach. Folkene bag Art Basel ledte efter et sted i det østlige USA, der ikke var New York eller Chicago, hvor der allerede er kunstmesser.« Leilani, der selv er for ung og tilmed tilflytter fra vestkysten og derfor ikke har oplevet transformationen på egen krop, forklarer, at det er umuligt at pege på én grund til, at valget faldt på Miami, men at det var et sammenfald af flere forhold.»Der har altid været en vibe her. Der er mange private samlere, som har åbnet deres samlinger i nogle af de store pakhuse rundt om i byen. Det handler jo alt sammen om penge. De store kunstsamlere kommer til Florida om vinteren for at slippe for kulden nordpå. Her har de mulighed for at købe store pakhuse til billige penge og opbevare deres samlinger.« Hun nævner familien bag Rubell Family Collection som en af de vigtige årsager til, at folkene bag Art Basel valgte Miami som destination for deres nordamerikanske satsning. Man fornemmer, at det hele hænger sammen. Bag vægmalerier i Wynwood og den supermagtfulde organisation til bevaring af Art Deco-arkitekturen på South Beach sidder en inderkreds af rige byggematadorer og kunstsamlere og trækker i trådene.Men hvad med den generelle stemning blandt de lokale udøvende kunstnere og kuratorer på museerne og gallerierne? Er de udelukkende positivt indstillet overfor Art Basel Miami Beach? Leilani forklarer: »Den internationale kunstscene kommer fem dage om året og fyrer den max af. Der er masser af god kunst, men det er, som om festerne og drikkeriet overskygger kunsten - stemningen er jo helt crazy og fest-fest-fest. Personligt synes jeg, det primært er en god ting for Miami. Det sætter byen på kortet. Hele verden kommer til Miami. Det er en god måde for unge studerende, at se kunst på.« Vores mad ankommer. Den er perfekt. Skødesløs og stram, afslappet og eksklusiv, det er stilen E på The Edition - et luksushotel til tiden og til Miami, hvor ingen gider, at det bliver for formelt.Avocadopizzaen er intet mindre end et lille mesterværk. Roen sænker sig et øjeblik, mens vi spiser.Wynwood og Little HaitiSelvom kunsten er så godt som allestedsnærværende i Miami, så er der alligevel et sted, der nærmest skriger samtidskunst, og det er Wynwood umiddelbart nord for Downtown. For 15 år siden var det et hærget puertoricansk kvarter fyldt med crack heads og autoværksteder. Men langsomt rykkede kunstnere ind lokket til af den billige husleje og de store, pakhusagtige strukturer med masser af plads til at lave værksted. I dag er Wynwood blevet til en destination med filialer af den lokale hipster-kaffebar Panther Coffee dør om dør med ultracool Cayo Taco. Husgavle i hele området er dækket med vægmalerier.Jeg spørger Leilani om Wynwoods status. Er det på vej op eller på vej ned? »I dag er de fleste kunstnere blevet presset ud.Huslejepriserne er røget op. En kop kaffe koster fire dollars. Der er kun kommercielle gallerier tilbage.Wynwood er rykket videre til den næste fase i dets liv. Der bliver ikke lavet kunst der længere, der bor ingen kunstnere. Som turist er det fedt. Men der er ingen seriøs kunst tilbage.« Men hvor skal man så tage hen, hvis man vil opleve de lokale kunstnere? Svaret falder prompte: Little Haiti.»Det er den samme proces igen. Wynwood er blevet for dyrt for kunstnerne. De er flyttet nordpå til Little Haiti, hvor det stadigvæk er billigt og lidt skummelt. Det er et system. Gentrifi-cering. Hvis vi taler sammen om fem år, så er jeg sikker på, at Little Haiti vil være på samme niveau, som Wynwood er i dag.« Jeg har været i Little Haiti flere gange for at besøge en af de farverige botanicas - butikker, der sælger hønsefødder og voodoo-udstyr til de lokale - eller drikke en øl i den legendariske Churchill's Pub, der har eksisteret siden 1979. Der er bestemt en jive i kvarteret, men det er nyt for mig, at det er her, kunstnerne hænger ud. Leilani tilføjer: »Little Haiti er et fedt kvarter, i 2017 er det Miamis hotteste kvarter, stadigvæk friskt og lidt skummelt, men man kan sagtens besøge det som turist. Men tag bilen, og udlad at rende rundt og se forvirret ud efter mørkets frembrud.«.Nye udstillingsbygningerSamtalen drejer ind på de etablerede museer i Miami og omegn. Der er mange gode - personligt sætter jeg stor pris på PAMM, Pérez Art Museum Miami, der gør sig i moderne kunst og samtidskunst med fokus på mellemamerikansk såvel som nordamerikansk kunst. Museet fik et gevaldigt løft, da det i 2013 flyttede til en ny museumsbygning tegnet af stjernearkitekterne bag Herzog &amp; de Meuron og smukt placeret ned til bugten.Leilani anerkender min forgabelse i PAMM, men som ansat som assisterende kurator på The Bass ligger hendes kærlighed naturligt der.»The Bass har lige været igennem en to år lang omprogrammering. Siden åbningen i 1964 har museet haft hjemme i en Art Deco-bygning designet i 1930' erne af et barnebarn til John Collins, der etablerede Miami Beach i 1910' erne. I 2001 tilføjede den japanske arkitekt Arata Isozaki en ny fløj, og det er også Arata, der har stået for den nye renovering. Det er blevet et helt nyt museum. Og nu er vi endelig klar til at genåbne for offentligheden.« The Bass blev grundlagt på baggrund af en donation af John og Johanna Bass' store private kunstsamling. Leilani fortæller, at samlingen i udgangspunktet er et eklektisk miks af alt muligt.Den nuværende direktør, der tiltrådte i 2008, har dog drejet museet mere i retning af samtidskunsten med fokus på værker af kunstnere, der er konsoliderede og befinder sig midtvejs i karrieren.Der er indført en indkøbspolitik, hvor der hvert år tilføjes minimum et nyt værk til samlingen.The Bass genåbnede den 29. oktober i år. N.rejseredaktionen@jp.dk De store kunstsamlere kommer til Florida om vinteren for at slippe for kulden nordpå. Her har de mulighed for at købe store pakhuse til billige penge og opbevare deres samlinger.Fakta: SPISESTEDER I MIAMIMatador Room at The Edition.matadorroom.com Panther Coffee.panthercoffee.com Coyo Taco.coyo-taco.com Churchill's Pub.churchillspub.com.ART BASEL MIAMI BEACHafholdes næste gang den 7.-10. december.Se mere om programmet på: artbasel.com/ miamibeach.MORTEN WILHELM SCHOLZer forfatter til Turen går til Florida &amp; Sydøstlige USA.TOP 5 LEILANI LYNCH' BUD PÅ GOD SAMTIDSKUNSTThe Bass. Udstillingerne og kurateringen er spændende.Det er vores erfaring, at både lokale, kunstturister og helt almindelige turister sætter pris på oplevelsen.thebass.org PAMM. Flot bygning, smukt beliggende ved vandet. Stærke, velresearchede udstillinger med fokus på Latinamerika.pamm.org Michael Jon &amp; Alan. Galleri i Little Haiti med yngre samtidskunstnere fra hele USA på programmet.michaeljonandalan.com The Wolfsonian-IFU. Privat samling af kunst og designgenstande fra perioden 1850-1950. Et sindbillede på den industrielle revolution.wolfsonian.org Rubell Family Collection.En af verdens største privatejede samlinger åben for offentligheden.rfc. museum.
For 15 år siden satte Art Basel Miami Beach byen på det internationale kunstlandkort. Næste gang, kunstverden mødes i Miami, er i december.
Toni kan stadig huske, hvordan han fik vabler på fingrene af at pille mørt kød fra andelårben i timevis.Indtil kæresten fortalte ham, at det da var smartere at gøre det modsat: Hiv benet ud af det møre kød.Så var Toni Jørgensen så meget klogere.Og fra at kunne flå kødet af en pakke med seks stegte andelår på et kvarter, kom han ned på halvandet minut.I dag trækker han ikke selv kød af andelår længere, for den engang så famlende amatørkok er nu tre år senere direktør i et kraftigt ekspanderende firma. Toni Jørgensens pulled duck-burger er på vej ud over hele landet og videre ud i verden til fjerne horisonter som Vietnam. Under navnet Duck It &amp; Co.Toni Jørgensen er en af de mange stadeholdere på et af Københavns største trækplastre de senere år, Papirøen. En rå gammel lagerhal på en ø placeret som en slidt industriel parentes mellem byens fineste juveler i havnen: Det Kongelige Teater, Den Kongelige Opera og skråt over for det kongelige kongehus på Amalienborg.I løbet af bare tre et halvt år har Papirøen med sit udbud af streetfood fra store dele af verden kæmpet sig ind på en placering som en af hovedstadens største turistattraktioner. Anslået 1,5 millioner mennesker årligt har de seneste par år besøgt Københavns største spisehal.Det er bedre tal end dem, Den Lille Havfrue og Christiania kan præstere.Beliggenhed, beliggenhedHvordan et kondemneringsmodent tidligere opbevaringslager for papir til aviser kan udkonkurrere de fleste andre af Wonderful Copenhagens stjernesteder, skal man have været på Papirøen en sommerdag for at forstå.Liggende i en af (næsten) altid tilgængelige liggestole og med en saftig moderniseret kæmpemæssig version af en hotdog eller en ret krydret colombiansk vegetarmad i den ene hånd og en friskpresset frugtsmoothie eller en kold øl i den anden og med udsigt til en stor del af Københavns Havns arkitektoniske herligheder har det været nemt for mange at knuselske Papirøen.Ikke kun for den unikke placering og maden. Men også for at der her var et sted i hovedstaden, hvor alle kunne nyde nogle timer - i princippet uden at bruge en krone, for her var der ingen tjenere eller afryddere til at kigge olmt på gratister.I det første år havde mange travlt med at spå, at det ikke ville være muligt at drive en forretning på den - dengang - afsides adresse i havnen. Men københavnerne er nysgerrige mennesker, så de myldrede hurtigt til. Sammen med turisterne.Ikke mindst efter at den stærkt forsinkede Inderhavnsbro endelig åbnede sidste år og skabte en fast forbindelse mellem Nyhavn og Christianshavn.Men nu er eventyret forbi. Det eksperimenterende brogede Copenhagen Street Food på Christiansholms Ø - engang flådens værft opført i 1723 - lukker. I stedet opføres der svømmehal, boliger og erhverv.En kort levetid på mindre end fire år til det store madmekka.Alligevel er det for mange af dem, der har arbejdet med global mad på Papirøen, forbundet med vemod at sige farvel til hinanden og til Paper Island, Papierinsel, og hvad øen ellers er blevet benævnt i den internationale markedsføring.Rock and rollToni Jørgensen - ham med ænderne fra Duck It &amp; Co. - er en af de stadeholdere, der ærgrer sig over, at det er slut.»Det har været så fedt at have haft chancen at starte som iværksætter under disse forhold«, fortæller han.Men der er også malurt i bægeret: »Selv om jeg er kommet videre med min forretning, er jeg ked af, at kapitalfondene kommer og ødelægger det, der har sjæl og varme, og erstatter det med metal og firkantede bygningskonstruktioner.Papirøen har dramatik, det er skævt og spiller godt sammen med Christiania lige derovre. Det er uhøjtidelig oplevelsesøkonomi«. Egentlig er han uddannet skuespiller, aktiehandler har han også været, og han har bokset. Og været eventmager - det var i den egenskab, at Toni Jørgensen i 2014 tilfældigt fik kontakt med folkene på Papirøen, som allerede var i gang.»Da jeg så stedet første gang, tænkte jeg: Hold da kæft, det her er rock and roll«. Han vidste faktisk ikke, hvad han skulle gå i gang med, for han var sandt at sige ikke nogen stor kok. Og i første omgang fik han ikke plads på øen, så Toni Jørgensen måtte først teste et madkoncept i et telt på madmarkedet i Kødbyen på Vesterbro.»Jeg stod så der med noget confiteret and. Jeg fik hjælp af venner til at finde ud af, hvor jeg skulle købe maden, og hvordan man laver kontrakter, jeg testede forskellige boller og dækkede op til folk med franske duge ligesom i Torvehallerne. Og der stod vi så med franske flutes, og der stod »confit de canard« på skiltet - men det solgte ikke en døjt. Hvad fanden er der galt spurgte jeg, og folk sagde, at det ser flot ud, men den der sandwich er alt for stor, kammerat. Der er mange boder herude, og vi vil gerne prøve noget forskelligt.Fint, tænkte jeg, skar sandwichen over i to og solgte den til samme pris!«, fortæller Toni Jørgensen og slår en høj latter op.Og så hørte han mange kunder spørge, hvad det der ' confit de canard' egentlig var for noget. Han forklarede dem, at det da bare var pulled duck. Og dermed havde Toni Jørgensens produkt fået et nyt navn, og folk begyndte at strømme til hans bod på 6 kvadratmeter.Kort efter flyttede Toni fra Kødbyen til Papirøen, da han endelig fik charmet sig ind på en plads i det nye madmekka, »og vi solgte 2.000 andeburgere den første weekend, og så har det klikket vanvittigt lige siden«. Han røber, at omsætningen fra madboden på Papirøen nåede 13 millioner kroner på et år - fra en lille bod på 6 kvadratmeter. For Toni Jørgensen er succesen, at han siden har startet 8 Duck It-boder rundt om i landet, han er partner i projekter i blandt andet Norge, og planen er at åbne nye filialer i Frankrig, Tyskland og USA.»Og så er der et projekt på vej med Duck It-mad fra cyklende madboder i Vietnam.Uden Papirøen havde mit liv været helt, helt anderledes«.Drama om drikkevarerUden drama er det ikke gået, understreger Toni Jørgensen: »Du kan ikke lave sådan et kæmpe setup med så mange mennesker med vidt forskellig baggrund og nationalitet, uden at der har været sammenstød mellem personligheder«.Her sigter han blandt andet til, at nogle stadeholdere har været utilfredse med, at de ikke måtte sælge drikkevarer fra deres boder. Den eneret har manden, der startede Papirøen, Jesper Møller.Restauratør på blandt andet Restaurant Julian på Nationalmuseet og Toldboden.Jesper Møller åbner næste år et nyt gademadsmarked længere ude på Amager i det gamle industriområde Refshaleøen.Toni Jørgensen skal ikke med videre. Og det er der ifølge Politikens oplysninger ikke nogen af de nuværende stadeholdere på Papirøen, der skal. Han har dog ikke et problem med Jesper Møller, skynder han sig at understrege.»Vi kendte alle betingelserne fra starten, og Copenhagen Street Food som laboratorium for små iværksættere har været en kæmpe succes. Det har han et stor del af æren for«.Løb en risikoI et interview på mail fastslår Jesper Møller også, at ideen om at skabe »en rugekasse for iværksættere« er nået.»De fleste stadeholdere starter deres egen forretning, og jeg glæder mig til at følge de nye projekter«. Hvad har du fået ud af det? »Ud over at vi har skabt en god forretning med det første streetfoodmarked i Danmark, har vi hjulpet 31 stadeholdere i gang med at drive og udvikle deres egen forretning, og vi har skabt jobs - i højsæsonen var der mere end 200 ansatte«. Nogle stadeholdere synes, at der skulle være plads til, at Papirøen skulle have lov at blive liggende? »Vi vidste fra starten, at vi havde en begrænset lejekontrakt. Havde vi haft en anden kontrakt uden tidsbegrænsning, ville blandt andet installationer som toiletter og indretningen i øvrigt have været etableret anderledes permanent«. Det har været nogle konflikter undervejs.Bl. a. hvem der skulle tjene penge på drikkevarer.Det blev så dig - hvorfor? »Min familie og jeg havde meget at miste.Vi tog chancen med et lejemål, som mange tvivlede på ville blive en succes. Vi byggede det op i en tom hal sammen med de første modige stadeholdere, og vi ventede i årevis forgæves på Inderhavnsbroen, der blev udskudt gang på gang.Men det lykkedes os at få københavnerne - ja, hele Danmark og turisterne til at besøge os ude på øen. Vores forretningsmodel er, at vi ud over vores tre madboder også står for salget af drikkevarer, og det har vi været meget åbne om«.Læs yderligere beretninger fra en række af Papirøens stadeholdere på politiken.dk.flemming.christiansen@pol.dk Hold da helt kæft, det her er rock and roll Toni Jørgensen, Duck It &amp; Co.Fakta: FAKTA Papirøen lukkerI dag lørdag er der lukningsfest.Sidste chance for at hapse feks. en Papirø-kimchi fra Korea er 22. december.33 stader og 3 barer er p. t. kørende med 37 forskellige nationaliteter som stadeholdere eller ansatte.Selskabet CØ P/S købte bygningerne i 2012 af det offentligt ejede By &amp; Havn.CØ P/S er et konsortium bestående af Unionkul Holding, Nordkranen og Danica.Siden har området været udlejet til Jesper Møller/Copenhagen Street Food Nu skal der bygges boliger og haller med svømmebad og andre aktiviteter.FAKTA + PAPIRØEN LUKKER, MEN MANGE AF STADEHOLDERNE FORTSÆTTER MADEVENTYRET MED NYE PROJEKTER»Lad fristederne være«Ole Kristensen, uddannet psykolog, driver boden OK Thai med sin kone Khantamast: »Det er trist, at fristeder som Papirøen ikke kan få lov at ligge. Men når en rigmand, et forsikringsselskab og By &amp; Havn (Københavns udviklingsselskab, red.) skal tjene penge, er løbet kørt«, siger Ole Kristensen, der tror, at det ender med dyre boliger.»Men det har været skidesjovt at starte forfra på noget«, siger Ole Kristensen, der blandt andet arbejder på at etablere madmarked i Albaniens hovedstad Tirana - i eksdiktator Enver Hoxhas mausoleum.»Kedeligere København«Nagy Fredy Skov-Awad, uddannet arkitekt, driver boden Handmade med smørrebrød: »Vi startede med at sælge halvt så store madder til en 20' er. Men man lærer, at det er hurtigere at sælge 200 store madder til 80-100 kroner end 1.000 mindre til 20 kroner«, griner han.Nagy er lidt ked af, at Papirøen forsvinder: »Først skabes der noget kreativt, så kommer nogen og bygger noget dyrt ovenpå. København bliver kedeligere på den måde«. Han håber at rykke videre til et kommende nyt streetfoodmarked i Boltens Gård i Københavns indre by.»Umuligt at genskabe«Lucia de Luca, uddannet designer, driver sammen med sin mand, Valerio Serino, pastaboden Il Mattarello: »Den atmosfære og alt det liv, der har været omkring Papirøen, tror jeg ikke, at man bare kan genskabe. Simpelthen fordi det var det første sted af sin art«, siger hun.De første år med madbod var hårde, indtil Inderhavnsbroen blev færdig og gjorde det lettere at komme over havnen.»Men vi kan takke Papirøen for, at vi nu er videre med egen restaurant« Den hedder Terra og ligger i Ryesgade.»Ryst nu posen«»Vi har nok skudt 35 tons gris af sted i år. Jeg er rigtig glad«. Troels Ringborg (th. s), uddannet manager, bobler af fornøjelse efter tre år på Papirøen med Oink Oink, et madkoncept med pulled pork-burgere serveret fra egen bod sammen med Martin Dreyer.Efter Papirøens lukning åbner han næste år et nyt madsted i Sølvgade i Københavns indre by.Han græder tørre tårer over, at det er forbi med Papirøen: »Man skal ryste posten og komme videre med noget endnu bedre. Bygningens tilstand er heller ikke for god«.
BYUDVIKLING Madmarkedet Papirøen dukkede op i et gemt hjørne af København. Om en uge er det væk igen. Det blev - også - et iværksættereventyr.
Du skal altid huske, at alt er vigtigt. Alt er vigtigt. Alt er vigtigt.« James Murphy var 14 år gammel og sad på kanten af sin seng. Han havde skændtes med sine forældre, og selv om han ikke længere kan huske om hvad, kan han huske fornemmelsen af sine knyttede hænder og at sige til sig selv igen og igen, at alt er vigtigt. »Sådan føles det jo, når man er ung. Alt er vigtigt. Hvad man har på af tøj, om ens venner vil hænge ud med en. Alt, ALT er vigtigt. Jeg vidste godt, at skænderiet var lige meget, i men det var vigtigt aldrig at blive ligeglad. Jeg har aldrig glemt det, og jeg vil ikke blive I ligeglad.« Den voksne James Murphy er 47 år og sidder backstage på Vega før den sidste af tre koncerter, som hans band, LCD Soundsystem, spillede på Vega torsdag, fredag og lørdag. I mandags udkom »American Dream« - deres første plade i seks år, efter at James I Murphy faktisk opløste bandet i 2011. Søndag lå pladen som forventet nummer I et på US Billboards albumliste. Hele 2016 spillede LCD Soundsystem på festivaller. Nu spiller de egne koncerter, men på mindre spillesteder verden over. Det betyder, at bandet for eksempel giver hele 22 koncerter hjemme I i New York og tre på danske Vega. »Jeg tænker altid på den unge udgave af I mig selv, når jeg tager beslutninger. Også da vi gendannede bandet. Det er tit små ting, som når vi siger nej til, at vores musik må bruges i reklamer, eller når amerikanske radiostationer vil have os til at spille koncerter mod at love, at de så spiller ens musik rigtigt mange gange. Eller hvor vi spiller. Vi har fået en størrelse, hvor mange venues skal tjene penge på barsalget, og så bliver der adgang forbudt for unge under 18 eller 21. Men jeg vil gerne have, at »den unge James« skulle kunne komme ind. Derfor har vi valgt man- I ge små spillesteder på denne turné. Vi taler tit om unge James. Selv min kone benytter ham nogle gange som argument: »Hvad ville den unge James sige til det?«, spurgte hun mig, da jeg ikke ville indspille mine sange. »Du har et verdensklasse-studie, men du vil ikke bruge det? Ville han synes, det var smart?«« James Murphy griner. »Det var et ret godt argument.« James Murphy kendte David Bowie, fordi han spillede percussion på Bowies sidste album, »Blackstar«. Bowie sagde: »Så skal du netop gøre det«, da James Murphy havde fortalt, at han var bange for at gendanne bandet. Tanken om den unge James og Bowies ord blev det afgørende argument for at lade LCD Soundsystem genopstå, indspille pladen American Dream og atter tage på turné. Det band med musikalsk overskud, der spiller på scenen. Berlingskes musikredaktør, Michael Charles Gaunt, gav fem stjerner og? kaldte LCD Soundsystem »verdens måske bedste band«. Der er også overskudsstemning bag scenen, hvor nogle af Københavns bedste kokke og vinkendere er indskrevet. Teamet fra Admiralgade 26 og Ved Stranden Vinbar har lavet mad i dag, forleden var det holdet fra Jah Izakaya, og natmaden står Rosio Sanchez for. Det var ham, der blev kendt som Noma-kokken, som fik en hypet tacobod i Torvehallerne. Køleskabene er fyldt med naturvin. Høje vinglas står i geled på hvide duge, og ungt og venligt serveringspersonale glider omkring i lokalet. Der står en barrista klar bag en enorm espressomaskine. James Murphys to et halvt år gamle søn, som han har med sin hustru, danske Christina Topsøe (hun er barnebarn til og med i bestyrelsen for Haldor Topsøe samt uddannet advokat, red.), leger med sin barnepige. De kaster med papirfly og taler grinende sammen på dansk. »Jeg tror, at min søn tror, jeg er lidt ubegavet. Han taler dansk med sin mor og med sin barnepige, og han hører dem tale dansk sammen. De eneste, han hører tale engelsk, er andre børn i New York og så sin far. For ham er dansk det sprog, de voksne taler, men ham med det store hoved kan det ikke.« Han kan noget andet. Med musikken. Selv ved James Murphy ikke, hvor talen tet stammer fra. Det har bare altid været der. Han voksede op i et hjem med tre ældre søskende og en far, der kom fra meget ydmyge kår, men som havde fået finansieret en collegeuddannelse, og hvis vigtigste projekt var at få sine børn gennem college uden gæld. For James Murphy var musikken vig- [ tigst. »Jeg ønskede mig et klaver, fra jeg var fem I år gammel. Jeg blev ved med at spørge hvert år til jul, indtil jeg var 12. Vi fik aldrig et kla-1 ver. Det var for fornemt, men vi fik dog et orgel til sidst. Det var jeg ikke tilfreds med. Jeg ville have haft et klaver. Jeg lavede trommer af kaffedåser, som jeg indspillede på en båndoptager, og så afspillede jeg båndet på en anden båndoptager, mens jeg spillede guitar til, og på den måde lavede jeg lag af musik.« Han har haft en enkelt guitartime med en guitarlærer, hvis metode var at lære elever at spille dén sang, de drømte om at kunne. James Murphy mødte op med ønsket om at lære The B52s' »Dirty Back Road«. »Men guitaristen spiller på en guitar, hvor fire-fem af de seks strenge var stemt lige som det passede ham. Det var en umulig opgave for en lærer, så jeg tænkte, at det var spild af tid, og så lærte jeg mig selv det. Jeg har altid været selvlært. Jeg gik enormt meget op i musik, og så ville jeg være musiker. Jeg tror, at alle børn har det sådan. Når de ser sport, vil de selv være som stjernerne. Ser et barn Lionel Messi (fodboldspiller fra FC Barcelona) spille, drømmer han om at blive lige så god. Eller bedre. Sådan har alle børn det. Voksne har ikke, for de har givet op.« Så han blev musiker. Han kom godt nok på college, læste artigt i fire år, men blev en del af et band og droppede ud af universitetet efter fire år. Han lovede sin far, at hvis han fik brug for det, ville han lade sig genindskrive og få sin eksamen. Det blev nu aldrig nødvendigt. Han var med i bands og arbejdede som lydtekniker og Hans store gennembrud kom, da han i 2002 dannede dance-punk-bandet LCD Soundsystem. 12011, hvor bandet stod lige på kanten af det helt store gennembrud - der hvor bandet ville blive »famous famous«, som han forklarer - lukkede han det igen. Med afskedskoncerter i Madison Sqaure Gården i New York, en dokumentar med titlen »Shut up and Play the Hits« og bokssættet »The Long Goodbye«.»Jeg kan ikke forklare hvorfor. Det er som med kærlighed. Hvis nogen spørger dig, hvorfor du elsker et andet menneske, kan du sige ting som: »Jeg kan være mig selv« eller »vi griner meget«. Men det er jo ikke kærlighed. Det er intellektualiseringer over, hvad kærlighed er. Kærlighed er noget andet, noget man føler. Og sådan havde jeg det med bandet. Jeg følte, at det var rigtigt at stoppe. Hvis vi havde fortsat, ville vi have været blevet »famous famous«, men det er ikke et godt liv. Jeg havde mødt min kone, jeg havde lyst til at have et forhold, til at være dér. Jeg ville have et liv. Det er fantastisk at være på turné, men det er også hårdt. Det er meget, meget intenst. Jeg trængte til at leve.« Parret går op i mad og vin, de spiser meget ude og åbnede sammen vinbaren »The Four Horsemen« i Brooklyn, hvor de bor. Men musikken forsvandt ikke. For James Murphy kan ikke holde op med at skrive sange. De dukker op i hans hoved hver eneste dag, og når en af dem bliver hængende så længe, at den begynder at irritere ham, ved han, at der er noget ved den. Der blev flere og flere sange. »Det var dem, jeg ikke ville indspille, indtil min kone spurgte, hvad den unge James ville synes om det. Det, ville han synes, var dumt, så jeg indså, at jeg skulle indspille dem. Næste problem var med hvem. For når jeg havde udgivet dem, ville jeg skulle spille dem, og hvem skulle jeg gøre det med? Det ville ikke give mening at sige, at det var mig solo, hvis det var de samme, der spillede ved siden af mig. Og jeg KUNNE ikke forestille mig at spille med andre end Pat, Nancy, Tyler, Gavin. Og så var det ret oplagt, at det skulle »Er LCD Soundsystem igen.« 12015 blev bandet gendannet, og selv om han var forberedt på stærke reaktioner, blev han alligevel overrasket. »Jeg havde forventet at blive angrebet, og at folk ville tænke: »Ham der! Jeg vidste, han var fuld af lort«. Men det overraskede mig, at vores egne fans blev sårede. Nogle blev virkeligt kede af det, fordi de syntes, de havde sagt farvel. Andre fans angreb dem og sagde: »Hvad tuder I over? Nu får I mere musik.« Og så endte det med, at jeg forsvarede dem, der havde angrebet mig. For jeg kan godt huske, hvordan det virkelig er at gå op i noget. ÉHvor det betyder noget for en.« James Murphy griner af sin rolle som forsvarer for sine kritikere. »Det er så nemt at være ligeglad, og det er så nemt at prøve at virke klog ved at være ligeglad med alting. Men det er ubegavet, synes jeg. Jo mere blasert og ligeglad man er, jo dummere fremstår man. Det handler tværtimod om aldrig at holde op med at huske, hvad der er vigtigt. Det hele er vigtigt.« Også for den voksne James Murphyskr@berlingske.dk »Ser et barn Lionel Messi spille, drømmer han om at blive lige så god. Eller bedre.Sådan har alle børn det.Voksne har ikke, for de har givet op.«.
LCD Soundsystem, der netop har spillet tre koncerter i København, er gået ind på US Billboards førsteplads. En nøgle til successen er, at når der skal tages beslutninger i og om bandet, tænker forsanger James Murphy altid på, om hans unge jeg ville være enig med ham. Berlingskes Sarah Skarum mødte frontmanden backstage på spillestedet Vega.
Det er anderledes. Godt nok er danskerne vant til at spise bananer, men ikke stegte og med salsa og guacamole,« siger Elizabeth Zambrano med umiskendelig spansk accent.»Men de fleste kan godt lide det.« Elizabeth Zambrano er fra Colombia, men de seneste fire år har hun boet i København, hvor hun - altid med et rødt hårbånd bundet om håret - sælger colombiansk veganermad fra sin madbod, Latienda, på Copenhagen Street Food - også kendt som Papirøen.Signaturretten er stegte bananer, men bananerne, som ligger fremme på disken i den lille madbod, er ikke af en farve eller størrelse, man er vant til fra danske supermarkeder.»Nej, de er ikke købt i Danmark. Jeg importerer dem fra Colombia og Ecuador. Bananen er en af de mest traditionelle spiser, der hvor jeg kommer fra,« siger Elizabeth Zambrano, der bruger den krumme frugt, som teknisk set er et bær, som vi bruger kartoflen, da den ifølge hende er bitter, hvis ikke den bliver stegt.Den unge sydamerikaner indskriver sig i en bølge, der kom til Europa for efterhånden en del år siden, men som først har nået København inden for de seneste år. Rundt om i byen er flere restauranter og madboder, der serverer mad fra det spansktalende Syd-og Mellemamerika -også kendt som Latinamerika -begyndt at skyde frem.Ifølge Eva Helbæk Tram, der er mad-og restaurantskribent ved Nordens største restaurantguide, White Guide, kan det tolkes som et symptom på, at København så småt har nået et mætningspunkt i forhold til ny nordisk-inspirerede restauranter, der slår sig op på lokale råvarer og naturvin.»Københavnerne går meget ud og spiser, og de efterspørger variation. Latinamerikansk mad er farverig og fuld af smag, og så er det ofte ukompliceret mad, som man ikke behøver at spise med en andægtig mine. I mange tilfælde kan det klares med fingrene. Det uformelle er in - også på de fine steder,« siger Eva Helbæk Tram og fortsætter: »Det giver os stivnakkede danskere lidt af det, vi alle drømmer om - deja-vu til dengang, vi sad på en strandbar og spiste ceviche, og hvor det var okay lige at snuppe en ekstra Red Stripe eller et tequilashot til bananchipsene.«.Revolutionen begyndte i LimaDen sydamerikanske madrevolution, som man ofte hører den omtalt, er i høj grad båret frem af en enkelt mand: Gastón Acurio. En karismatisk kok, der efter at have været i lære på den berømte kokkeskole Le Cordon Bleu i Paris vendte hjem til barndomsbyen Lima i Peru og vendte op og ned på landets madtraditioner.»Han er generalen, der startede hele den her revolution,« siger Julie Ring-Hansen Holt, der er forfatter til kogebogen "Det sydamerikanske køkken" (2015).»På mange måder er det den samme historie, den samme revolution, som vi har set herhjemme med det nye nordiske køkken. Det handler om lokale sæsonråvarer og om at eksperimentere med dem i nye former.« Snart spredte Gastón Acurios nyfortolkning af det peruvianske køkken sig til resten af kontinentet, og i dag er han et gastronomisk verdensnavn med Michelin-restauranter i en række lande.På Restaurant Magazines liste over verdens 50 bedste restauranter, som Noma i mange år toppede, er Lima lige nu repræsenteret med tre restauranter.Heraf er to i top 10. Samme liste indeholder restauranter fra Argentina, Brasilien, Chile og Mexico. Spørger man Julie Ring-Hansen Holt, er det latinamerikanske køkken lige så broget som det europæiske, og det byder eksempelvis på en rig variation af forskellige kartoffel-og chilisorter. Eksperimenterne, nyfortolkningerne af gamle retter og den internationale anerkendelse, som det har ført med sig, er dog noget, man først for nylig har tilkæmpet sig.»Man begyndte at tale om, at en sydamerikansk bølge skyllede ind over Europa for godt 10 år siden,« beretter Julie Ring-Hansen Holt.»Men det er først henover de seneste år, at den er nået Danmark.« Også ifølge Eva Helbæk Tram er det relativt nyt, at man kan få gode latinamerikanske restaurantoplevelser i København.»Det kunne man ikke for fem år siden,« siger hun og fremhæver bl. a. Restaurant Taller, som ligger på Tordenskjoldsgade bag Det Kongelige Teater, og hvor menuen er venezuelansk. Samt taco-mestrene fra Hija de Sanchez: »Det er seriøse restauratører, som står bag de her nye steder, hvor du får mad lavet med stor omhu og af fantastiske råvarer. Når først du en gang har smagt Rosio Sanchez' tacos, så kommer du også tilbage eller kigger dig om efter andre steder, hvor du kan få noget tilsvarende,« lyder det fra Eva Helbæk Tram E.Kulinariske kuriositeterKendetegnende for latinamerikanske retter er, at de ofte er smagfulde og farverige.»Og så følges maden ofte af høj musik,« siger Eva Helbæk Tram.Dans og latinorytmer har dog ikke altid haft fodfæste rundt om spisebordene i Syd-og Mellemamerika, hvis spisevaner er præget af det spanske kolonivælde, der i sin tid dikterede, hvad man spiste og ikke spiste. I Andes-regionen blev flere af inkaernes traditionelle afgrøder -f. eks.quinoa -forbudt.Chilien skal man dog helst ikke røre, for den er af stor betydning på disse kanter.»Hvert land har dets egne chilier, som nærmest behandles som nationalklenodier. Og det er ikke så underligt, da chilien ofte er det, der giver den særlige smag i retterne,« siger Julie Ring-Hansen Holt og beretter videre om kontinentets diversitet: »Sydamerika har alt. Bjergkæder, store landområder, havet. Der er Chile, den her tynde tarm, der strækker sig langs Stillehavet, og som har alt fra ørken til pingviner. Peru er Andesbjergene, men også amazonjungle, fisk og skaldyr. I Argentina har de store kvægfarme, og i Brasilien er der lidt af det hele -kød, eksotiske frugter og grøntsager.« Et andet lidt specielt fænomen er det japanskperuvianske fusionskøkken Nikkei, hvor madkulturer fra Japan og Peru smelter sammen.»Der er mange forskellige nationaliteter i de sydamerikanske lande. Derfor ser man tit, at køkkenerne influerer hinanden. I Peru kommer ind-flydelsen bl. a. fra Japan og Kina, i Chile kan man finde tyske pølser, og i Argentina er det italienske køkken stort,« siger Julie Ring-Hansen Holt.Toppen er ikke nåetI København er det latinamerikanske køkken stadig nyt og spændende, og selv om man efterhånden kan finde en del spisesteder med latinoislæt i byen - ikke mindst hvis man inkluderer de små boder på byens madmarkeder - lader København mere vente på sig på denne front.»Personligt tror jeg slet ikke, at vi har set bølgen af gode latinamerikanske restauranter toppe, da der er nogle pionerer, som har banet vejen for, at flere vil åbne. Og så tror jeg også, at det kommer til at have en effekt, at Noma lige nu er i Mexico, for restauranten er en vigtig influencer inden for restaurantbranchen. Ikke bare lokalt, men også globalt,« siger Eva Helbæk Tram.På Papirøen er Elizabeth Zambrano ved at gøre klar til sommersæsonen, der altid lokker ekstra mennesker ind i den nedlagte industrihal: »Mange danskere er vant til at spise fastfood eller kogte kartofler. Så når de kommer her, lyser deres øjne ofte op. Også selv om formen på bananen er anderledes, end de er vant til, og salsaen stærkere. Men de fleste synes, det er lækkert. Det siger de i hvert fald.«. N.temasektion@jp.dk Københavnerne går meget ud og spiser, og de efterspørger variation.Latinamerikansk mad er farverig og fuld af smag.Eva Helbæk Tram, Mad-og restaurantskribent Hvert land har dets egne chilier, som nærmest behandles som nationalklenodier.Julie Ring-Hansen Holt, forfatter til bogen "Det sydamerikanske køkken".Fakta: GODE STEDER I KØBENHAVNEva Helbæk Tram anbefaler fem latinamerikanske spisesteder i København.Taller - den fine Venezuelansk junglekøkken forklædt som fin restaurant, hvor du kan spise fantastiske retter lavet på råvarer, du med stor sikkerhed aldrig har hørt om. Ejerne har en fortid på bl. a. Noma, og her er -også prismæssigt -tale om fine dining.Men alligevel nede på jorden.Llama - den festlige På Llama har Cofocodrengene gjort det, mange har prøvet uden held før dem: At åbne en restaurant, hvor folk har lyst til at blive hængende til cocktails bagefter.Maden er latinamerikansk inspireret med en kombination af lokale og eksotiske råvarer, og så er den til at betale. Du kan få cocktails i kander, og der er dansegulv.BarBurrito - den uformelle Bortset fra temperaturforskellene og de kække tjeneres lidt blegere kulør er det næsten som at sidde på en strandbar i Mexico og spise tacos med øl og margaritas.Hija de Sanchez - en hurtig taco Findes både i Kødbyen og ved Torvehallerne.Det eneste sted, hvor du kan få hjemmelavede majstortillas - smager bare fantastisk. Pynter også på instagram-kontoen.El Nacional - inden byturen Har ikke selv været der, men deres kort ser spændende ud med mange sjove både klassiske og mere kreative gademadsretter fra hele latinamerika.Det er værd at tjekke ud inden en bytur, og deres cocktailkort ser også lovende ud.
Kontinentet, der er kendt for dets jungler og evner med en fodbold, har sat sig på den gastronomiske verdensscene. Og nu er den syd-og latinamerikanske madrevolution -fra Argentina til Mexico -også nået København.
Bartenderen kommer hen til bordet med et sort-hvidt foto i hånden. Fotografiet er taget i 1925 og viser komponisterne Igor Stravinsky og Carl Nielsen i festligt lag på Nimb.Og det var netop historien om de to giganters møde, der plantede ideen i CPH Opera Festivals nye direktør Peter Lodahls hoved om at bruge Nimb Bar ved Tivoli i København under festivalen.»Når man hører akustikken herinde, så er det et rum, der svarer igen,« siger Peter Lodahl og synger i par klare toner, der straks spankulerer rundt i rummet.Denne formiddag er Nimb Bar ganske mennesketom foruden bartenderen, journalisten og festivaldirektøren, men under operafestivalen bliver baren under de store lysekroner scene for opførelsen af "Lonely House".»Rummet har en perfekt størrelse til at lave et mere intimt format. Og jeg tror, at sådan et format vil give den fysiske fornemmelse af at have store, elegante stemmer tæt på. Det vil man opleve på en helt anden måde, end hvis man sidder på bagerste række 200 meter fra en scene,« forklarer Peter Lodahl.Og det er netop det, han gerne vil som direktør for CPH Opera Festival, der løber fra den 30. juli til den 9. august. Det bliver den første festival med Peter Lodahl i spidsen, og han har en mission. Han vil gerne bringe operaen ud til publikum, tættere på publikum.Og han mener, at Nimb Bar, der blev renoveret mellem 2006 og 2008, er godt billede på det, han gerne vil med festivalen og operagenren.»Man har bragt rummet 100 år frem i tiden uden at give køb på det, rummet kan.Og det vil jeg også gerne med operaen. Jeg vil gerne tage noget historisk og se på, hvordan vi kan gøre det fremragende materiale vedkommende for et moderne publikum,« siger Peter Lodahl, der selv er uddannet tenor på Det Jyske Musikkonservatorium og Operaakademiet ved Det Kongelige Teater.Pavarotti og KrausDen er den niende operafestival, siden premieren i 2009, og han mener, at det altid har været i festivalens DNA at øge operaens tilgængelighed, fordi det er vigtigt at bringe operaen ud til folket.Det var nemlig fra folket, at operaer som "Carmen" og "La Traviata" udsprang. Han vil gerne opløse det patent, som han mener, at nogle feinschmeckere på et tidspunkt tog på operaen og dermed gjorde den til noget, der kan opfattes som kun at tilhøre de finkulturelle og de belæste.»Det er interessant, at vi i dag ser opera som noget måske ekskluderende elitært.Operaen er elitær, og det skal den blive ved med at være, men måske er problemet, at elitær er blevet et fyord. Meget af den politiske debat handler om eliten, og de seneste folkevalg har været opgør med det elitære.Men jeg mener, at vi skal turde være elitære uden at være snobbede. Være folkelige uden at tabe flyvehøjde,« siger Peter Lodahl.Han bruger en anekdote om Luciano Pavarotti og skabelsen af De Tre Tenorer til at illustrere sin pointe. De Tre Tenorer skulle oprindeligt have været fire, men da Pavarotti henvendte sig til den spanske tenor Alfredo Kraus, afviste Kraus ham. Peter Lodahl citerer frit Alfredo Kraus' afvisning: »Nej, Luciano. Min plads er i teatret. Og i øvrigt så mener jeg, at man bør kultivere folket - ikke gøre kulturen folkelig.« »Hvis jeg har en anke mod ham, så er det netop, at han er ekskluderende. Hvor mange mennesker er ikke blevet introduceret for operaen af De Tre Tenorer? Så festivalens store mission er i virkeligheden, at vi er ude at opfinde publikum. Vi skal ud at score og vække noget i dem og så fastholde dem bagefter,« siger Peter Lodahl.Operafestivalen bringer kulisser, sangere og instrumenter ud til folket ved hjælp af konceptet "Operacyklen".To cykler vil nå steder som Rødovre, Sundbyvester Plads og Nordvest. Steder og mennesker, som operaen ellers nok aldrig ville komme ud til.Et operafolkekøkkenPeter Lodahl mener, at det er afgørende at bringe kulturen - hvad enten det er på cykel eller på kanalbåd - ud til så mange som muligt, fordi den er med til at skabe fællesnævnere.»Mange husker EM i 1992 eller Bjarne Riis i Tour de France eller guld i håndbold. Uanset hvor forskellige man kan være politisk, økonomisk eller socialt, så var man pludselig sammen om en ting. De momenter, vi husker, er de, hvor vi alle stod sammen om noget. Min påstand er, at det kan opera også.Vi kender det også fra rockkoncerter, når alle står i samme svingning. Og det er noget sjældent, som vi burde dyrke endnu mere,« forklarer Peter Lodahl.Han er dog enig i, at det stadig kræver en bestemt forståelsesramme at kunne forstå og sætte pris på opera. Nogen synes, at det er svært, at de synger på tysk, andre kan bare ikke forstå, hvad der synges selv, hvis det er på dansk. Af samme grund står festivalen i 2018 bag en landsdækkende turne med en udgave af Mozarts "Tryllefløjten" for børn, hvor ambitionen er, at alle børn i alderen 10 år skal have set "Tryllefløjten" live. Det vil tage 8-10 år at føre ud i livet, vurderer Peter Lodahl.»Jeg vil gerne være med til at skille dannelse og uddannelse i folkeskolen. Hvis vi ikke sår frøene tidligere, så rammer vi ind i, at man ikke kan forstå, hvad der synges. Vi skal rykke præsentationen tilbage til folkeskoleniveau, så introduktionen til Mozarts operaer ikke sker i gymnasiet, for så har vi allerede ekskluderet nogen.«.Når vi taler dannelse, havner vi ufravigeligt i en diskussion om det elitære, for dannelse kan vel også opfattes som, at nogen andre ved, hvad der er godt for dig. Hvordan ser du operafestivalen passe ind i den debat?»I en perfekt verden ville jeg have, at alle gik ind og så Christiane Karg og Levy Sekgapane i Børssalen. Men for at nå dertil er vi nødt til at lave et stort folkekøkken - et operafolkekøkken.Og med det operafolkekøkken vil jeg gerne gøre flere opmærksomme på genren. Vi kommer til at miste nogle af dem igen. Vi kommer ikke til at vinde alle, det er heller ikke meningen. Men vi bliver nødt til at lave præsentationen, og den skal være tidlig nok, og den skal være spiselig.« Hos nogle politikere og i nogle debatter på sociale medier ser man mere og mere en konstant afvisning af, at der nogen, der skule vide mere om noget end andre..»Det vil svare til at sige, at McDonalds er en bedre restaurant end Geranium, fordi der er flere besøgende. Og det kan man argumentere for og imod på alle mulige planer.« Hvilken rolle kan kunsten spille i sådan en verden i opbrud? »Den samler. Det kan den på tværs af sociale skel, økonomiske skel og kulturel arv. Den kan samle publikum i en vibration. Og vi kan med operafestivalen gøre det på et meget højt niveau. For mange mennesker vil det være en engangsoplevelse, men det kan også være, de kommer igen.«." La Bohème" på VesterbroFor at operaen skal kunne fange et moderne publikum og måske samle mennesker, er Peter Lodahl indstillet på, at operaen skal udvikle sig og ikke kun opføres på den traditionelle måde. Og det mener Peter Lodahl godt, at operagenren kan bære.»Den substans, operaen har, er udviklet over 500 år. Det er en fond, der virkelig er kogt ind. Den er allerede sublim, men for at gøre den spiselig for et moderne publikum skal vi servere den, så folk kan relatere til den. Vi er nødt til at gøre den vedkommende for et moderne publikum. Derfor kunne man sagtens opføre "La Bohème" på Vesterbro i København en juleaften. Vi har materialet, og hvis vi skal gøre det mere moderne eller skifte instrumenter for at gøre det mere vedkommende, så er det ikke et problem.Jeg har ingen fine fornemmelser der. Og jeg er nok også klar til at gå lidt længere end mine kolleger i branchen,« siger han.I forhold til at trække et nyt publikum til fungerer festivalens store internationale navne som Elsa Dreisig, Christiane Karg og Levy Sekgapane ikke på samme måde som hovednavne på Roskilde Festival. De giver til gengæld festivalen international bevågenhed.Og med Peter Lodahl i direktørstolen får festivalen i fremtiden lettere ved at tiltrække de store operastjerner, for han har selv sunget med mange af dem og vil også i fremtiden synge med mange af dem. Peter Lodahl fortsætter nemlig som operasanger samtidig med jobbet som direktør.»Aftalen med Christiane Karg kom i stand over en gin og tonic. Jeg kender hende fra gamle dage, hvor vi sang sammen i "La Bohème".Det havde måske krævet tre til fire måneders hårdt benarbejde at tiltrække hende for en relativt ukendt festival. Men mit netværk gør det lettere,« siger Peter Lodahl.Han mener, at bookingerne af Elsa Dreisig, Christiane Karg og Levy Sekgapane peger hen mod, at festivalen kommer til at hæve niveauet kontinuerligt.»Men det bliver aldrig på bekostning af tilgængeligheden og folkeligheden. Min pointe er, at vi sagtens kan hæve toppen uden at miste bredden. Tennis er elitært, og det er Formel 1 også, men det betyder ikke, at man behøver at koble folkeligheden af,« siger Peter Lodahl, der ikke selv kommer til at synge mindre, selv om han har fået ansvar for den københavnske operafestival.I år er han dog ikke en del af programmet.»Jeg vil hellere kritiseres for ikke at have sunget end få kritik for at have sat mig selv på plakaten.« Men til næste år vil han være en del af plakaten, for CPH Opera Festival har indgået en aftale med Konzerthaus Berlin om at overtage en forestilling, og den kan han ikke sno sig uden om, for det tyske koncerthus er nemlig også Peter Lodahls arbejdsgiver.temasektion@jp.dk Tennis er elitært, og det er Formel 1 også, men det betyder ikke, at man behøver at koble folkeligheden af.Fakta: BLÅ BOG Peter LodahlFødt 1974 i Herning Uddannet tenor på Det Jyske Musikkonservatorium og Operaakademiet ved Det Kongelige Teater Fra 2003 til 2005 ansat på operaen i Kiel Fra 2006 til 2009 ansat i solistensemblet på Komische Oper i Berlin Siden 2009 ansat på Den Kongelige Opera i København 2016 direktør for CPH Opera Festival.FESTIVAL CPH Opera FestivalDen københavnske operafestival bliver afholdt fra den 30. juli til den 9. august.Publikum vil kunne opleve opera ? ere forskellige steder i byen blandt andet i Børssalen, ved Torvehallerne, på cykel og på kanalrundfarten.
Operaen er elitær, og det skal den blive ved med at være, men CPH Opera Festivals nye direktør, Peter Lodahl, har ingen fine fornemmelser, når missionen er at bringe opera ud til flere mennesker.
Fejl og fakta 6.7.2017»H. C. Ørstedsparken« i København, som optrådte på side 12 i 
kultursektionen søndag 2.7., hedder Ørstedsparken - uden forbogstaver - 
for stedet har navn efter såvel elektromagnetismens opdager, fysikeren 
Hans Christian Ørsted (1777-1851), som hans bror, juristen og 
politikeren Anders Sandøe Ørsted (1778-1860). Der er da også statuer af 
begge herrerne i parken. Der er sket noget. Der er nogen, der har stillet en cykel i Frederik Cilius' opgang. Helt oppe ved siden af hans hoveddør på fjerde sal. Så hver gang han går ud eller ind af lejligheden, står den lænet op ad væggen og klør ham i øjnene.Det er ikke brandreglerne, der bekymrer ham. Men han er uddannet på konservatoriet og kan bare godt lide de gamle konservative dyder. Og at tingene bliver ved med at være på den måde, de skal være.Hele ugen har han talt med sin makker på Den Korte Radioavis, Rasmus Bruun, om, hvordan han skal gribe problemet an.»Jeg kan slet ikke have, at den står der.Jeg gider ikke at bo i en opgang, hvor der står en cykel, og vi har en cykelkælder«. Han kan heller ikke lide, at der bliver bygget så meget i København for tiden.Ikke på grund af de bygninger og undergrundsbaner, der ender med at komme ud af det. Det er selve byggeriet, der irriterer ham.Og så synes han, det er for galt, at folk pisser i opgangene og holder fest på taget af andre menneskers biler under Distortion. En af hans kolleger bor på Nørrebro, som er et af festivalens epicentre, og fortalte om ravagen under årets gadefest, når han kom på arbejde.»Og jeg elskede at høre om det, fordi det pisser mig sådan af«. Forleden skulle han ned i barnevognskælderen i sin andelsboligforening på Amager. Det var der også en anden far, der skulle. Men nogle børn havde efterladt et større stykke legetøj i barnevognenes kørselsretning.»Og den måde, den anden far gik hen og tog den ting på og kylede den ad helvede til, mens han bandede og svovlede, kunne jeg enormt godt lide. Forpulede møgunger, flyt dog jeres lort, vi er faktisk nogen, der skal noget her!«. For enden af indignationen ligger en tilfredsstillelse, forklarer han.»Det er ligesom at sætte neglene til et sted på kroppen, der klør«. Frederik Cilius er 31 år og uddannet klarinettist på Det Jyske Musikkonservatorium.Kirsten Birgit Schiøtz Kretz Hørsholm er 65 år og seniorkorrespondent.Men vreden og indignationen har de til fælles.Cilius er nemlig ikke bare prisbelønnet satiriker. Han er også indehaver af et stort uspecificeret raseri. Og hvis han ikke alle hverdage mellem 12 og 13 flyttede ind i figuren Kirsten Birgit i Den Korte Radioavis og tømte sig for aggressioner i en times hård, daglig satire og tilsvininger, har man ikke rigtig lyst til at tænke på, hvordan hans liv ville se ud.»Min kæreste siger, at jeg slår med ord«, siger han.»Men det går mest ud over dem, jeg elsker«. Hvis en hollandaisesovs skiller for ham, har han lyst til at »smide hele lortet i skraldespanden og gå i seng«. Og flere gange har han måttet minde sig selv om, at hans søn på syv måneder er en baby og ikke manipulerer, når han græder.»Min instinktive tanke er, at han gør det for at irritere mig. Hvorfor fanden sidder du og græder nu? Du bruger markedets dyreste bleer, og du ligger på en helsemadras. Der er børn, der bor ude i en skov, ikke? Så må jeg hive mig selv over i en intellektuel del af hjernen og tænke: Måske skal han bøvse, han kan bare ikke sige det. Det skræmmer mig, hvor irriteret man kan blive på et helt uskyldigt barn«. Hvis man ville, kunne man sikkert godt finde ud af, hvorfor man er så vred.»Men det er jeg faktisk ikke interesseret i«, siger han.Hans eget bud er, at det bunder i en forkælet indignation over, at verden ikke er indrettet efter hans behov. Men det virker »så fesent« at gå til anger management.Eller »lægge sig på taget af en Volvo hos Carl-Mar Møller og blive spulet i skridtet med en højtryksrenser«. I øvrigt er det også en drivkraft at være så skidesur.»Vreden er jo god, når Kirsten Birgit er sur. Og jeg har ikke lyst til, at den forsvinder.For så ved jeg ikke, hvad der ville ske.Om jeg bare ville blive apatisk. Jeg vil hellere miste Den Korte Radioavis og blive kassemedarbejder i Kvickly, fordi vi er gået over stregen, end jeg vil risikere, at det bliver tamt«.I midten af 50' erneMandag eftermiddag kommer Frederik Cilius ned ad trappen på Radio24syv. Cirka tømt for vrede efter dagens udgave af Den Korte Radioavis og iført tweedjakke, blå seler og brune øjne bag brillerne.Der er noget sært aldersløst over den solide skikkelse og det sind, den bærer rundt på. Frederik Cilius er et dannet væsen, der virker, som om han har været i midten af 50' erne hele livet og altid har kendt til begreber som nyretapper, falsk ækvivalens, emulation og damoklessværd.Det er svært at forestille sig, at Frederik Cilius nogensinde har været et purungt og usikkert menneske.Resterne af Kirsten Birgits dannede diktion bor også i hans hverdagssprog, og han virker på en måde mere jævnaldrende med Den Korte Radioavis' seniorkorrespondent end med sine egne 31 år.Om håndleddet bærer han et af de vintageure, han bruger dage og uger på nettet på at lede efter. Et Vacheron Constantin fra 1962, der for det utrænede øje bare ligner et ældre armbåndsur. Når han tænder en af sine røde Gauloises, er det med et lille eksklusivt pling fra sin S. T.Dupont-lighter, produceret af et fransk firma med en 144 år lang historie.Desværre er lighteren fabriksny. Den første købte han af en servitrice på Bobi Bar, men den tog de i tolden, da han rejste ind i Kina tidligere i år. Men han kan godt lide tanken om, at den kan holde i 100 år. Og faktisk er han og makkeren Rasmus Bruun enige om, at der ikke rigtig er lavet noget pænt siden 1960' erne.Vi skal i Torvehallerne og have slebet en kniv og købe aftensmad, fortæller han, da vi stiger ind i den Citroën Xsara Picasso, han har taget med i dagens anledning i stedet for det trofæ, han normalt kører rundt på, nemlig sin veteranmotorcykel BMW R100RS fra 1980. Noget pænt er der altså lavet siden 1960' erne.Når man ser bort fra den skramme, tanken fik, første gang han kørte på den sidste sommer, og som stadig ridser i blikket, hver gang han starter den.Som andre nybagte fædre undskylder han det familievenlige køretøj, som selvfølgelig ikke er et æstetisk, men et praktisk valg. Han tænker på at købe en Skoda Octavia, fortæller han. Eller nej.Faktisk har han lyst til at købe en Skoda Superb. For Rasmus Bruun har købt en Octavia og ærgrer sig sådan over, at han ikke tog en Superb.»Så det overvejer jeg. Bare for at tage den drøm fra ham. Og gøre den til min«.Kirsten Birgit uden filterDet er to et halvt år siden, Frederik Cilius våndede sig ret eftertrykkeligt, da Radio24syvs kanalchef Mads Brügger udstak det håbløse tidsrum mellem 12 og 13 til ham og Rasmus Bruun og bad dem lave en times direkte satire hver dag. Og i øvrigt insisterede på, at Cilius skulle optræde som kvinde.»Men det fungerer jo meget godt«, som han siger.Med sin dannede diktion udfører Kirsten Birgit Schiøtz Kretz Hørsholm dagligt sine kortluntede verbale opgør med politisk korrekthed, kulturparnasset og råddenskab af enhver slags til højre og venstre i dansk politik. Og i dag er der folk, der foretrækker at høre deres nyheder i Den Korte Radioavis.Avisen har 100.000 daglige lyttere, programmet er prisbelønnet, og selv bliver Frederik Cilius sammenlignet med den amerikanske komiker og tv-vært Jon Stewart. Det sker endda, at ansatte i centraladministrationen ringer og »fortæller hemmeligheder«, som kun Kirsten Birgit kan slippe af sted med at læse højt i radioen.Når satirikere i dag er blevet en slags kuratorer i nyhedsformidlingen, er det, fordi den regulære journalistik har svært ved at håndtere mængden af spin, mener Cilius.»De presseetiske regler er ikke gearet til det. I sagen om adskillelsen af mindreårige asylpar var Inger Støjberg hurtig til at få det til at handle om, om man var for eller imod barnebrude. Det er overhovedet ikke sagens kerne. Hun har bare brudt loven. Men som journalist kan man ikke sige, at hun er fuld af løgn.Det kan vi. Og folk kan godt lide, at nogen siger det, som det er. Om det er at kuratere, ved jeg ikke. Det er måske bare en oversættelse af nyhederne til forståeligt dansk«.Vi taler om, at Kirsten Birgit nærmest kan slippe af sted med hvad som helst.Altså hvad som helst.Ligesom Frederik Cilius ryger hun Gauloises, bare uden filter. Og ingen orkede så meget som at sende en forarget mail, da hun afslog at passe telefonen under indsamlingsshowet ' Knæk Cancer', fordi hun ikke måtte ryge i studiet.Da hun i fjor var blandt de nominerede til årets dansker, syntes hun, det var underligt, at Dan Uzan, der blev skudt foran synagogen i Krystalgade i februar 2015, også var nomineret. For som hun sagde: »Han stod der jo bare«. Det affødte heller ikke den store ballade.For nylig lancerede Kirsten Birgit et terrorbettingsystem, hvor man kan spille på, hvor terroren rammer næste gang.Der er også kombinationsspil, hvor man gætter på, hvorvidt der bliver brugt skydevåben eller håndgranater, og om der er over eller under 10 dræbte. Det blev diskuteret lidt i Metroxpress og BT. Men slet ikke så meget, som Frederik Cilius havde regnet med.»Det er en måde at kommentere begrebet ' de enlige ulve' på. Det sker jo for helvede hele tiden, så det er lidt latterligt at blive ved med at sige, at det er vanvittige enkeltpersoner. Men jeg forstår faktisk ikke, at der ikke kom en større shitstorm ud af det«. For egentlig kan han godt lide, når det bliver diskuteret, om Den Korte Radioavis går over grænsen. Hans projekt er primært at få folk til at grine, men: »Jeg er da stolt over, at nogle får deres nyhedsformidling i Den Korte Radioavis. Og jeg synes, programmet er lykkedes, når folk ikke helt ved, om de synes, det er for meget«. Telefonen ringer. Det er hans kæreste, der - hvis han ellers havde taget den - ville fortælle, hvad han skal købe til sønnen Dirch i Babysam. Nu sender hun det i stedet på sms. Hun har lagt sig, fortæller han. For dagen i forvejen hentede de mad på et nyt thaisted.»Man skal aldrig gøre sådan noget«, siger han nærmest til sig selv. »Man skal altid tage det, man kender«. Selv har han også »Damokles madforgiftningssværd« hængende over hovedet. For de fik præcis det samme at spise.»Så jeg går hele tiden og tænker: Nu kommer det, lige om lidt skal jeg brække mig. Jeg ved ikke, om de underlige fornemmelser, jeg har i kroppen, er ren psykosomatik, eller om det er en maveforgiftning«, siger han, mens vi krydser gennem eftermiddagstrafikken ved H. C. Ørstedsparken og venter på rekylen.En lort i en kongebyFrederik Cilius er født og opvokset i Sønderjylland.Egentlig kommer hans forældre fra Valby, hvor faren arbejdede i Babysam på Roskildevej, og moren var pædagog. Men i 1984 fik de mulighed for at starte deres egen Babysam-forretning i Sønderborg. To år senere kom Cilius til verden som en doven og forkælet efternøler til to væsentlig ældre søstre.Han var mildt sagt en kvik dreng, kom et år for tidligt i privatskole, sprang 3.klasse over og var færdig med 9. klasse som 13-årig. Han var også klubmester i motocross, og det faldt ham let at være underholdende. Til gengæld var han dårlig til idræt.»Jeg gad ikke, og jeg var tyk, så jeg var ikke god til at spille fodbold. Men det har aldrig generet mig at tabe i noget, jeg ikke lægger vægt på. At tabe i Matador er jeg fuldstændig ligeglad med. Men det gør ondt at tabe i Trivial Pursuit«. Indtil Frederik Cilius kom på efterskole i Ollerup på Fyn, havde han været »konge i en lorteby«, forklarer han. Nu prøvede han så for en kort bemærkning at være »en lort i en kongeby«. For der var ligesom andre standarder på efterskolen end hjemme i Sønderborg.»Jeg vidste ikke, at jeg var socialt akavet, før jeg startede der. Og der var meget lille tolerance over for den slags. Det gik op for mig en af de første dage, hvor jeg sagde noget, der var virkelig usjovt. I begyndelsen af nullerne var den sorte humor den rigtige måde at være sjov på, og den havde jeg ikke«. Der var også noget andet, der haltede.Han var skudt så hurtigt gennem folkeskolen, at han ikke havde nået at blive gammel nok til at få en kæreste. Og »den der spirende seksualitet« blev han først bevidst om på efterskolen.Faktisk havde han ikke engang prøvet at være alene sammen med en pige. Det prøvede han så nu. Med Lena. Og debuten var håbløs.»Jeg kom for sent i gang med det. Og jeg forstod ikke, at det ikke var flovt. At det var helt naturligt. Jeg kunne have haft et sjovere ungdomsliv, hvis jeg ikke havde været bagud på den måde«. Men måske er det hele, som det skal være. Også med pigerne. For man kommer ikke langt med kontrafaktiske tanker om sin egen opvækst. For nogle år siden læste han Churchills ' My Early Life' om de første 25 år af den britiske statsmands liv, hvor han både nåede at være med i den cubanske oprørskrig, i Sydafrika og i Indien.»Men da de skulle sejles ind fra skibet i en mindre båd i Indien, var der høj sø.Og Churchill, der var husar, greb fat i en stor ring inde ved kajen for at holde båden stille i vandet. Og så rev han sin skulder af led, så han kom ikke til at kæmpe eller slås med sabel. Han skriver, at han ærgrede sig enormt over det. Men at man på den anden side er summen af sine oplevelser. Og det kunne jo være, han var blevet slået ihjel i et slag, hvis han ikke havde holdt fast i den ring«. I den ene torvehal finder vi den butik, hvor Cilius for »meget lang tid siden« købte en japansk kokkekniv. Det er den, der skal slibes, forklarer han ekspedienten og lægger en aflang æske med japanske tegn på disken. Ekspedienten studerer knivbladet. Og konstaterer, at den har været i »opvaskeren«. »Ja, men det er ikke mig, der har gjort det, det er min kæreste«, skynder Frederik Cilius sig at sige.Ekspedienten får hans navn og mobilnummer.Og tilføjer, at slibningen er on the house.»For du har givet så mange smil«, som han siger.Frederik Cilius takker en anelse overvældet.Og tilføjer, at han vil forsøge det samme ovre hos slagteren.»Det er første gang, det sker«, forsikrer han, da vi går videre.»Og nu tror du, jeg vader rundt i Torvehallerne og får alting gratis«. Han bestiller - og betaler - sine 800 gram nyretapper hos slagteren. Det er virkelig godt oksekød, lige så godt som mørbrad, og det koster »ikke en skid«, fortæller Cilius, mens kødet bliver marineret og vakuumpakket. Han og slagteren udveksler deres »værsåartig« og »fornemt, tak skal du have«. Så fortsætter vi udendørs til grønthandleren.Han tøver et øjeblik ved de bæredygtige, pileflettede indkøbskurve.»Det der kan jeg ikke«, mumler han så.»Det bliver for ' Anne fra Grønnebakken'-agtigt«. I stedet bærer vi salaten, løgene og tomaterne i hænderne. Dadlerne opgiver han igen, da han får at vide, at der faktisk er tale om vaniljesyltede svesker.Hans Jørgens klangSiden Frederik Cilius som femårig fik en cd med Michala Petri i julegave, har han vidst, at han ville være klassisk musiker.Resten af familien er »håbløst umusikalsk«, men han elskede den måde, hun fløjtede Vivaldis ' De fire årstider'.I skolen spillede han blokfløjte, og senere tog han privattimer hos en klarinettist, fordi han var for lille til en saxofon.Hans lærer, Hans Jørgen, var 2.-klarinettist i Sønderjyllands Symfoniorkester og blev hans store forbillede. Ud over at Cilius gerne ville have Hans Jørgens klang og prøvede at »emulere« den måde, han spillede på, var Hans Jørgen også meget vidende. Og det var lige så meget det, der fascinerede den niårige Cilius.»Han var et dannet menneske, han spillede også jazz og kunne improvisere over akkorder, det så jeg meget op til«. »Cocksucker«, mumler han så nede under den tikkende lyd af afviseren, fordi vi sidder fast i noget vejarbejde i et kryds på Nørre Farimagsgade. Endnu en bilist har netop føjet sig til køen, så udsigten til nogensinde at komme til venstre er blevet udskudt yderligere.»Nu kører jeg altså. Skal jeg ikke bare gøre det?«. Jo, der er rødt, det er en god idé..»Men jeg holdt allerede ude i krydset, og krydset skal rømmes først. Det er faktisk alle de andre, der begår noget ulovligt«, siger han og får presset sig ind på Farimagsgade og sat kurs mod Amager.Cilius havde lige så let ved spillet som ved skolen og havde råd til også i musikken at overgive sig til sin dovenskab.Han strøg gennem skolesystemet uden fjumreår eller nogen særlig indsats. Det var hans mor, der skrev hans første stil i Babysams baglokale. Siden overtog hans storesøster, som også skrev en del af hans gymnasieopgaver. Og hans store skriftlige opgave i 3. g om landboreformen i 1700-tallet havde en kammerat skrevet.Imens lå Cilius derhjemme og sugede vhs-båndet med Linie 3' s jubilæumsshow i sig igen og igen og analyserede det på kryds og tværs.»Det irriterede mig, hvis jeg ikke forstod, hvorfordet var sjovt. Der er altid blevet rakket ned på Linie 3, men de er topprofessionelle.Du kan ikke sætte en finger på deres performance«. Vi taler om, at Thomas Eje var den sjoveste med sit døde blik, sin let fedladne, tilbagelænede attitude, sit talent for parodier og sin evne til at spille på næsten alle instrumenter. Og at det egentlig ikke er fair at synes det. For han er funny guy, mens Preben Kristensen er trioens straight man, hvilket ifølge Cilius er en utaknemmelig opgave.»Det ved Rasmus alt om«.Et kæmpe knækEfter gymnasiet og Musikalsk Grundkursus i Vojens fik Frederik Cilius afslag fra musikkonservatoriet i København.Prøven gik »ad helvede til«, så det var retfærdigt, men føltes ikke sådan. Afslaget sendte ham direkte i sofaen, hvor han blev liggende og gloede i tre dage.»Det var et kæmpe knæk. Det var første gang, jeg oplevede, at der var noget, der ikke gik. Det var Webers klarinetkoncert nummer 1 i F-mol. Altså, det er en børnekoncert.Og jeg kunne ikke spille den«. I stedet fik han plads på Det Jyske Musikkonservatorium i Aarhus, som »manglede klarinettister«. Og satte sig til at slappe af igen. Måske øvede han en anelse om morgenen, inden han og en studiekammerat gik ned og hentede en kasse øl og dernæst tømte den.»Jeg drak flere hundrede tusinde kroner op. Det betalte mine forældre. Jeg havde det rigtig sjovt de første 25 år af mit liv, men jeg fik ikke bedrevet lige så meget som Churchill. Det kan godt ærgre mig lidt i dag. Jeg gik på konservatoriet med én, som nu er soloklarinettist, som troede, at dem i København var sindssygt dygtige. Hans drivkraft var spøgelsesklarinettisten fra København.Det var ham, der gennede ham ind i øvelokalet hver gang. Men den havde jeg bare ikke«. Der er »presale« i Babysam på Amager, fortæller skiltene, da vi kører ind på parkeringspladsen.Frederik Cilius læser op fra den bestillingsliste, han har modtaget på sms. Vi skal have en kop med tud, noget aktivitetslegetøj med knapper og en uldbodystocking.Han forsvinder rutineret ind mellem hylderne med babygear og finder snart en mørkeblå bodystocking. Ingen af os aner, hvilken størrelse Dirch bruger, så vi tager to forskellige.»Ville du synes, det var sjovt?«, spørger han og trykker på en knap, der får nogle kugler til at hoppe rundt bag noget gennemsigtigt plastik. Vi tager den. Vi tager også et hammerbræt, selv om det føles lidt »tungt til en dreng på syv måneder«. Ved kassen spørger Cilius til hoppegyngerne.Og bliver ført ned i et hjørne af butikken, hvor han står og overvejer lidt.»Ja«, siger han så og hiver en hoppegynge ned af stativet.»Han hedder Dirch. Så skal han også have lov at sidde i en hoppegynge«.Hvorfor siger du ikke noget?På Frederik Cilius' venstre overarm er tatoveret en lille stribe tegn, som nogle til hans fortrydelse opfatter som kinesisk.Faktisk er der tale om nodeskrift, og der står, at en trioliseret ottendedelsrytme ikke er lig med en punkteret sekstendedelsrytme.En joke inden for klassisk musik, forklarer han. Det er noget med, at hvis der sidder én i et 100 mand stort orkester og sløser lidt jazzet med rytmen, bliver det noget rod. Det var en kæphest hos den underviser i USA, hans lærer på konservatoriet sendte ham over til, fordi hans teknik haltede.Hos klarinettisten Eli Eban på Jacobs School of Music på Indiana University var det slut med at flyde i sofaen og drikke øl i arbejdstiden. Eli Eban var helt uinteresseret i Frederik Cilius, men vældig optaget af hans uddannelse. Der var ingen sniksnak, det var bare at sætte sig ned og spille de fem Alfred Uhl-etuder, han havde haft for i en uge.»Det er noget håbløst lortemusik, men det får fingrene til at flyde på en bestemt måde. Det vidste jeg ikke. Men det er en del af mesterlæren. At man står på ét ben, når man bliver bedt om det, uden at ane hvorfor, fordi man tror på, at der nok er en mening med det«. I USA nåede Frederik Cilius at blive så god, at han efter det første år vandt en konkurrence og fik et ekstra års scholarship og et legat, der betalte opholdet.»Derovre lærte jeg, at der ikke er noget, du kan springe over, hvis du vil være god. Den umage har jeg taget med mig til Den Korte Radioavis. Jeg kan ikke sidde og tale om Dong-sagen uden at forstå den og vide alt om den«. På det sidste semester rejste han hjem for at gå til konkurrence i Ensemble MidtVest i Herning, der manglede en klarinettist. Han var »enormt godt forberedt«. Og spillede »pissegodt«. Men røg ud efter første runde. Forklaringen fra den tyske professor i ansættelsesudvalget var, at det lød »too American«. »Jeg havde kraftedeme øvet mig i halvanden måned. Jeg var taget hjem fra USA, og det havde kostet en formue...«. Han læner sig frem og kigger ud gennem regndråberne på forruden.»Ingolfs Kaffebar, er det ikke her? Gu' er det så«, siger han og slår bremserne i.»Hvorfor fanden siger du ikke noget?«. Da han kom hjem fra USA, gjorde en ven ham opmærksom på, at DR søgte satiretalenter.Han skrev ansøgningen samme formiddag, som den skulle afleveres.Og tog på ferie i Sverige uden mobildækning.Da han kørte tilbage over Øresundsbroen, lå der 20 ubesvarede opkald på hans telefon.»Når de søgte efter min adresse på Krak, stod der, at nummeret tilhørte Babysam i Sønderborg. De troede, det var en joke, og syntes, det var skidesjovt«. Som 25-årig blev Frederik Cilius i 2011 ansat som satiretalent i DR. Efter 10 lidt planløse måneder og nogle halvsløje koncepter på bl. a. DR Mama var det overstået.Siden har han lavet klassiske musikprogrammer på P2, børne-tv med Rasmus Bruun og i et par år sommerradio på Radio24syv, inden Den Korte Radioavis havde premiere i 2015.Han sad bare i kosteskabetDet bliver ikke mindre vigtigt at lave en satirisk sortering af skidt og kanel i en tid, hvor Politiken »godt kunne bruge lidt mere tid på at finde ud af, hvem der skal have ordet«. Og på at overveje, om en selvbestaltet kostekspert som Ninka-Bernadette Mauritson skal have taletid og give råd om autisme, eller om »man ikke skulle henvise hende til YouTube, hvor folk kan være lige så vanvittige, de vil«. Og hvor DR trækker programmer tilbage og siger undskyld, »så snart nogen føler sig stødt over et eller andet«. »Hvis de begyndte at bede folk holde deres fucking kæft, tror jeg, DR ville rejse sig igen. Lige nu er de så bange for at begå fejl, at de ikke bestiller andet. De lader sig prygle, fordi de er nervøse for medieforliget. Senest trak de et program med Rane Willerslev, der havde taget magic mushrooms, fordi der var én, der havde klaget. Tænk, hvis der var en DR-redaktør, der rejste sig op og sagde: Shut the fuck up«. Han mindes kun, at de selv er blevet en enkelt gang på Den Korte Radioavis.Det var, lige efter at journalist Jeppe Nybroe havde været taget til fange af Islamisk Stat, fortæller han og sætter anførselstegn i luften.»Vi ville lave en joke med, at han i virkeligheden havde siddet i et kosteskab ude i DR i halvanden måned. Men var blevet opdaget, fordi Martin Krasnik altid tog to portioner frokost i kantinen og gik ind og affodrede ham. Normalt har vi total redaktionel frihed, men det ville ledelsen ikke have. De gav os dog en undskyldning to dage senere, da DR-vært Adam Holm skrev i en anmeldelse, at Nybroe havde overdramatiseret forløbet.Så vi kunne faktisk have været først med den nyhed«. En enkelt gang har han også selv sagt nej. Han og Rasmus Bruun havde talt om, at Kirsten Birgit skulle tegne Muhammed i radioen.»Det turde jeg sgu ikke, joken var ikke den risiko værd. Men det er lidt trættende, at nogen bliver ved med at sige, at ytringsfriheden er intakt«. Vi sætter os under overdækningen i gårdhaven på Ingolfs Kaffebar, så vi kan ryge i regnvejret.Maveforgiftningen lader tilsyneladende vente på sig. I hvert fald bestiller Frederik Cilius både en »pilsner« og nogle saltede mandler. Og fortæller, at det ikke har betydet det store for hans liv, at Kirsten Birgit og Den Korte Radioavis er blevet både prisbelønnet og nærmest kanoniseret i visse kredse det seneste par år.»Det er et relativt lille og småelitært fænomen. Hvis jeg tager til Sønderborg eller bare hjem i min andelsforening på Amager, er der ingen, der aner, hvad det er. Den største glæde er, at jeg ikke skal opsøge så meget arbejde, men får tilbudt ting, jeg gerne vil lave. Vi kunne sagtens finde noget andet arbejde, hvis det var det, vi ville«.Vi skal ikke ae nogenDet værste, der kan ske for Den Korte Radioavis, er, at den bliver krammet ihjel.Og derfor sørger Cilius og Bruun for at slå så hårdt tilbage, som de overhovedet kan, når danske politikere prøver at omfavne dem, fortæller han ud gennem saltmandlerne.»Vi kommer ikke, hvis vi bliver inviteret til valgfester, eller da Bertel Haarder inviterede os til fællessang på Folkemødet.Vi har optrådt til Liberal Alliances årsmøde, men med verdens største sviner.Vi skal ikke ae nogen og sørger for, at det gør ondt på dem, vi optræder for«. Da de besøgte IBM, handlede det eksempelvis om deres bidrag til holocaust.»Det var IBM, der udviklede den teknologi, der betød, at man kunne systematisere jøderne. Nogle bliver stødt over, at det bare er én lang kritik, når de har betalt os for at komme. Men vi går ud fra, at det er derfor, de inviterer os«. Til premieren på Den Korte Radioavis i februar 2015 kunne han godt mærke i nervespidserne, at mikrofonen blev tændt, og at der var en time, til den ville blive slukket igen.»Du kan ikke spille et stykke musik, hvis du pludselig taber tråden. Og hvis du er ved at skide i bukserne, bliver du nødt til at sige: Jeg er simpelt hen nødt til at gå ud at skide. Men jeg er ikke nervøs længere. Heller ikke, når vi skal ud at optræde live. Jeg tænker altid, at jeg i det mindste ikke skal spille klarinet«. Hvorfor hjælper det? »Fordi jeg har prøvet det, der var værre.Før jeg kom til USA, øvede jeg mig ikke.Jeg klarede den bare på charmen. Det er nervepirrende, når man står med et instrument i hånden foran en sal fuld af mennesker. For så ved du ikke, om du kan spille. Når man har gjort det, kan man hvad som helst. Så kan man gå ind i reaktoren på Tjernobyl«. Når Cilius ikke skælder ud i radioen, bruger han timer og aftener på at se You-Tube-videoer om, hvordan eksempelvis en Wankelmotor fungerer. Han følger også en kanal om kemi og er blevet interesseret i matematik, som ellers var et af de få fag, han var dårlig til i gymnasiet.På konservatoriet nævnte han for en studiekammerat, at han aldrig havde forstået, hvad han skulle med den abstrakte og uforståelige matematik. »Men det er jo dannelse«, svarede hun.»Og det har hun faktisk ret i. Ofte finder man ud af, at matematiske beviser har en konkret brug flere hundrede år senere. Fermats sætning, for eksempel.Det er en intellektuel leg. Kan jeg bevise, at det her er rigtigt eller forkert? Og det er dannelse, fordi man prøver at finde ud af, hvad vi kan finde ud af«. Desuden er musik også matematik, siger han. Og nævner det pythagoræiske komma, som åbenbart er forskellen mellem syv oktaver og tolv kvinter. Den stemmeforskel har man mast sammen, så der er ikke er nogen forskel, og har fået det »veltempererede klaver« ud af det, som har eksisteret siden Bachs tid, forklarer han.Vi sænker niveauet lidt, så halvdelen af selskabet ikke hele tiden skal have klappet stavelserne, og taler i stedet om de armbåndsure, han bruger det meste af sit rådighedsbeløb på. Han har allerede fem. Blandt andet et Rolex Star Dial fra 1947. Desværre har han også købt en urboks, der har plads til ti. Og han synes, den ser tom ud.Så nu drømmer han om et Blancpain Fifty Fathoms Barracuda fra 1970. Men det koster en kvart million, så det bliver nok et Jaeger-LeCoultre næste gang.»Gerne Memovox fra 1970«, tilføjer han.Det er ikke så meget designet. Det er mere ideen om det mekaniske ur. Altså glæden ved, at nogen har siddet og sat metalstykker sammen, som kan måle tid.»Det er også derfor, jeg har en gammel motorcykel uden elektronik. Mekaniske ting, der virker godt, tiltaler mig. Mit Rolex-ur er for eksempel 70 år gammelt og taber kun 15 sekunder i døgnet«.Sådan helt euforiskSiden han forlod USA i 2011, har Frederik Cilius næsten ikke rørt musikken. Han spiller lidt klesmer af og til og har haft sporadisk freelancearbejde. Teknisk set er han ikke færdig på konservatoriet, men overvejer at træne sig op til at spille sin afgangskoncert og lave et tv-program ud af bestræbelserne.Han og Rasmus Bruun har også talt om, at Kirsten Birgit skulle danne en trio med Poul Nesgaard på violin og Nikolaj Koppel på klaver. Men Nesgaard vil »sgu ikke være med«. Cilius havde ellers glædet sig til, at de to uddannede musikere skulle sætte ham i »sådan en underdogposition, hvor han hele tiden spillede forkert, fordi han er amatør«. Når han ikke rigtig spiller klassisk musik længere, er det, fordi ørerne stadig er gode, mens teknikken halter. Han kan med andre ord høre, at det »lyder ad helvede til«. Alligevel er der noget, der hiver lidt.Eksempelvis når han hører DR's Symfoniorkester spille.»Det er den vildeste følelse at sidde i sådan et orkester, hvor det går op i en højere enhed. Det er også større end at stå på Rådhuspladsen og sende liveradio. Det er virkelig et rush. Og så storladent, at det er lige før, man begynder at tude«. Mens satiren »klør den der indignations-itch«, er der noget holistisk i musikken.En oplevelse af, at det kunstnerisk bliver større end ens egen indsats.»Det sker også indimellem i radioen.Men jeg oplevede det oftere, da jeg spillede klarinet. Det er det der sidste je ne sais quoi, som gør det sådan helt euforisk.Så jeg drømmer lidt om at øve mig op igen og vinde et job«. Vi sidder lidt.»Det kommer nok ikke til at ske«, siger han så. »Ligesom jeg nok ikke kommer til at vinde Wimbledon i tennis. Men jeg kunne godt tænke mig at prøve«. Så ryster han pelsen. Og konstaterer, at lykken altid er, hvor man ikke selv er.»Hvis jeg sad i Aarhus Symfoniorkester nu, ville jeg sikkert tale om dengang, jeg lavede satire, som noget helt fantastisk. Så der er lidt falsk ækvivalens her. Jeg tror bare, jeg er et utilfreds menneske, der altid gerne vil noget andet«. Alt er med andre ord godt. Også fordi Frederik Cilius stadig ikke har brækket sig. Men det kan nås endnu, understreger han. Det er stadig kun sen eftermiddag.Og altså et par og tyve timer siden, han begik den fejl at prøve noget nyt.»Og jeg har læst et sted, at det faktisk kan tage mellem 6 og 24 timer for sådan en maveforgiftning at manifestere sig«.lotte.thorsen@pol.dk Jeg var tyk, så jeg var ikke god til at spille fodbold.Men det har aldrig generet mig at tabe i noget, jeg ikke lægger vægt på Derovre lærte jeg, at der ikke er noget, du kan springe over, hvis du vil være god.Den umage har jeg taget med mig til Den Korte Radioavis.Fakta: GANSKE KORT OM ' KISSER'Kirsten Birgit Schiøtz Kretz HørsholmSiden 2015 seniorkorrespondent med relativt høj funktionspromille på Radio24syvs satiriske flagskib, Den Korte Radioavis. Født 1952.I programmet bliver hun flankeret af den bløde og politisk korrekte redaktør, Rasmus Bruun.Ifølge eget udsagn Skandinavisk Tobakskompagnis ansigt udadtil.Udlært på TV-Avisen under Jørgen Schleimann.Afslørede i sine unge dage ' malerhjerneskandalen' som journalist på Aarhus Stiftstidende.Udenrigskorrespondent på DR, hvor hun blandt andet dækkede krigen i Tjetjenien i 1990' erne. Rædslerne i Groznyj sendte hende af sted på en længere alkoholiseret nedtur, der bl. a. betød, at hun sov sig igennem 9/11 og midlertidigt indstillede karrieren.Med egne ord masturberede hun sig tilbage til livet og journalistikken efter et onanikursus hos Betty Dodson i New York.Noget nær navnesøster til DR-journalist Steffen Kretz' mor, som dog ikke bærer navnet Hørsholm.Bor i hus på Dalgas Boulevard, kører VW up! med citybrake, er apolitisk og har efter eget udsagn haft forhold til bl. a.Allan Olsen og Klaus Pagh.Indehaver af en Onoto Chartwellfyldepen magen til Churchills.BLÅ BOGFrederik CiliusSatiriker og klarinettist, født 1986 i Sønderjylland.Uddannet på Det Jyske Musikkonservatorium og Jacobs School of Music, Indiana University.Optaget på DR's satiretalenthold i 2011.Siden 2015 har han spillet Kirsten Birgit Schiøtz Kretz Hørsholm hver dag i Den Korte Radioavis på Radio24syv sammen med Rasmus Bruun.Medvirker i komedien ' Sankt Bernhard Syndikatet', som får premiere næste år og er instrueret af Mads Brügger.Til marts næste år har han og Rasmus Bruun premiere på forestillingen ' Det skide show' i Teater Bremen.
Den 31-årige klarinettist Frederik Cilius var for doven til at få en karriere som klassisk musiker. Til gengæld har han opnået kultstatus i den danske medieverden. Hver dag ved middagstid kravler han ind i den 65-årige seniorkorrespondent Kirsten Birgit Schiøtz Kretz Hørsholm i satireprogrammet Den Korte Radioavis på Radio24syv. Her oversætter han døgnets nyheder for folk og benytter den kortluntede og indignerede seniorkorrespondent som en ventil for sin egen vrede.
FORESTIL DIG, at du kommer cyklende ad Gothersgade fra Kongens Nytorv.Først passerer du Kongens Have, dernæst Nørreport og Botanisk Have. Da du når til det gamle Kommunehospital, stopper du op.Den karakteristiske kirke på hjørnet, som du så ofte har cyklet forbi, men aldrig for alvor lagt mærke til, fremstår pludselig helt anderledes imødekommende.Hvor den før vendte ryggen til gaden og byen, åbner den sig nu op med en lys og indbydende facade.Du stiller cyklen og går indenfor.Her er et udstrakt langbord det første, du får øje på. Men det er nu også noget svært at overse: Som et nyt centerpiece indtager det den absolut mest prominente plads midt i det højloftede og ellers sparsomt møblerede kirkerum.Væk er bænkerækkerne, hvor trofaste kirkegængere engang sad med foldede hænder og bukkede hoveder. Væk er alteret, hvor der søndag efter søndag blev disket op med oblater og altervin.IDAG ER DET kulinariske udvalg noget mere varieret, og størstedelen stammer - som et menukort afslører - fra det mellemøstlige og nordafrikanske køkken.Rummet virker lyst og spatiøst. Lyset nærmest vælter ind gennem en række brede vinduesåbninger ud til et klosterhaveagtigt atrium, som ligger i umiddelbar forlængelse af den eksisterende kirkebygning.Atriet er en del af en ny tilbygning, som forbinder kirkens stueplan med det tilstødende campusområde.En tilbygning, som med sine buer og søjlegange spiller videre på den eksisterende kirkes formsprog, men samtidig leder tankerne hen mod østens overdækkede markedsstrøg. En tilbygning, som sammen med det eksisterende kirkerum danner en sammenhængende markedsplads, spækket med madboder og værksteder.Ikke ulig de især blandt speltsegmentet populære Torvehaller - men i en mere mangfoldig multi-kulti-udgave.Ét sted sidder en gruppe mødre flankeret af barnevogne, et andet sted en gruppe tedrikkende tyrkiske mænd foran en barbersalon. Et tredje sted underholder et aldrende dansk ægtepar nogle syriske kvinder om en tur, de tog til Damaskus i deres ungdom. Alt imens røber skæret fra oplyste computerskærme, at stedet også er populært blandt studerende fra universitetet ved siden af.Mod at blive konverteret til potteskjuler har prædikestolen allernådigst fået lov at blive stående, men bag den er altertavlerne udskiftet med rækker af farverige postkasser. Og hvor alteret før har stået, fører en spindeltrappe nu op til første sal. Heroppe, omgivet af reoler fyldt med bøger, sidder enkelte for sig selv og læser, men størstedelen sidder i mindre grupper.Du passerer et par unge hijabklædte piger, der livligt diskuterer andelstankens rolle i den danske selvforståelse.Fra biblioteket er der adgang til en mere privat del af tilbygningen. En række boliger med tilhørende terrasser ligger spredt ud omkring et centralt gårdrum. Efter terrassernes møblement at dømme er der stor forskel på beboersammensætningen.Foran nogle står barnevogne og legetøj, foran andre skateboards og løbehjul, foran andre igen havemøbler og kuglegriller.HER ER EN anderledes rolig og intim atmosfære.Der spilles fodbold på en åben plæne og skak ved nogle mere afskærmede borde. I det hele taget føles det som et typisk københavnsk gårdrum - dog med lidt flere tørklæder på tørresnorene.At arkitekturen spiller en central rolle, når det gælder integrationen, burde ikke komme bag på nogen. For det siger lidt sig selv, at de fysiske rammer har helt afgørende betydning for, i hvilket omfang man som nytilkommen vil være i stand til tilpasse sig tilværelsen i et fremmed land med en fremmed kultur.Og det er selvfølgelig præcis. hvad politikerne satser på, når de poster penge i interimistiske teltlejre, mens flere hundrede tusinde kvadratmeter står tomme landet over.Der er bare noget rivravruskende galt med den logik. For ganske vist er det lettere at ignorere det, man ikke kan se. Og ganske vist er det lettere at tro på, at en krise er midlertidig, når de løsninger, man vælger, også er det.Men situationen er alt andet end midlertidig.Antallet af mennesker, der er blevet fordrevet fra deres hjem er i dag det højeste, det har været siden efter Anden Verdenskrig. Og desuden er det at investere i integration slet ikke nogen dårlig forretning. I hvert fald ikke på lidt længere sigt.Det viste en rapport, som Rigsrevisionen udsendte for et par år siden.Rapportens bemærkelsesværdige konklusion var, at de flygtninge, der bliver bedst integreret, er de første til at rejse hjem, når konflikten i deres hjemland slutter. Derimod ender de, der på den ene eller anden måde er faldet igennem systemets revner, typisk med at blive her i landet. Ofte fordi de enten ikke har mulighed for eller ressourcer til andet.Så uanset hvor man står politisk i forhold til flygtningespørgsmålet, så er der ingen argumenter for ikke at prioritere integrationen. I det mindste for dem, der allerede er kommet hertil.Og der skal ikke meget til for at forbedre indsatsen. For hvis integration forudsætter gensidig accept og respekt. Og gensidig accept og respekt forudsætter fysisk kontakt. Så kan det ikke undre, at integrationen halter, når der føres politik, der bygger på systematisk marginalisering.TAG FOR EKSEMPEL de boliger, som nytilkomne flygtninge i dag tilbydes i København.En nedslidt kontorbygning på Ottiliavej i Valbys industrikvarter, det er, hvad kommunen har valgt at stille til rådighed.Det, der først falder én i øjnene, er videoovervågningsskiltene, som indrammer den tremmeklædte indgang.Indenfor er indretningen heller ikke just imødekommende: Man bliver mødt af lange, anonyme gange, hvis monotoni kun enkelte steder bliver brudt af åbenlyst overdimensionerede fællesarealer.Det er svært at sige, præcis hvad disse rum har været tiltænkt. Og meget tyder på, beboerne heller ikke ved det, for de lader ikke til at blive brugt.I det hele taget er stedet blottet for tegn på beboelse - lige bortset fra at der foran enkelte døre er lagt en dørmåtte ud. Ja, et sted endda bare en T-shirt.Sandsynligvis for at markere, i en ellers anonym indretning, at nogen rent faktisk bor her.Bygningen emmer af midlertidighed - og det med god grund. For Ottiliahuset, som stedet bliver kaldt, har fra starten været tænkt som en midlertidig løsning. Nytilkomne flygtninge skulle bo her i en periode på højst et halvt år. Herefter ville de få tilbudt en permanent bolig. Sådan lød den aftale, som et bredt flertal i kommunen vedtog sidste år.Det københavnske boligmarked taget i betragtning, så må det dog siges at være en relativt tall order. Og det er da også kun et fåtal af de beboere, der flyttede ind for snart et år siden, der er flyttet derfra igen. Så efter at have undsluppet ét neglebidende limbo på asylcenteret ender flertallet altså med blot at blive parkeret i en ny venteposition - på ubestemt tid og i isolation.Men marginaliseringen af de nytilkomne foregår ikke kun på et geografisk, men i mindst lige så høj grad også på et (national) ideologisk plan.Sidstnævnte så vi for nylig et tydeligt eksempel på, da Dansk Folkeparti satte lighedstegn mellem det at være dansk og det at være kristen. Man kan måske spørge sig selv, hvordan det dog er muligt at nå frem til den konklusion i en tid, hvor danskerne forlader folkekirken i hobetal.Men kristendommen er under belejring, må man forstå. Og før vi ved af det, vil den blive fortrængt af islam - hvis vi da ikke står sammen om vores kristne (læs: danske) værdier. At forsvare kristendommen er at forsvare danskheden.Det er fristende med skuldertræk og hovedrysten at affeje den slags udtalelser, at afskrive dem som ren og skær nationalkonservatisme.Men det ville være en fejl. For selvfølgelig skal vi, i disse globaliseringstider, være klar til at forsvare de værdier, vi som samfund føler, det er værd at holde fast i.MEN SKAL VI HAVE en konstruktiv debat om danskhed og danske værdier, så bliver vi simpelthen nødt til at holde tingene adskilt - og holde op med at bruge kristendommen som et skjold imod alle de ting, vi ikke bryder os om ved globaliseringen.Ganske vist lever vi i et kristent funderet samfund, men vores folkekirke er langtfra så skrøbelig en institution, som mange på den politiske højrefløj vil have os til at tro. Tværtimod har den gang på gang vist sig at være overraskende rummelig og omstillingsparat.Vi så det i 90' erne og i 00' erne, hvor grupper af flygtninge indtog kirkerum i protest. Pludselig blev kirken en politisk kampplads, og præster landet over kvitterede med støtteerklæringer. Interessant nok resulterede disse hændelser i, at folkekirkens popularitet efterfølgende steg markant.Vi ser det i dag, hvor kirker i områder med en svindende kristen og en voksende muslimsk menighed ganske enkelt deles op. Her er der plads til både fredagsbøn og kristne gudstjenester om søndagen. Helt pragmatisk og udramatisk, næsten som en form for religiøs timeshare.Og så må vi i øvrigt ikke glemme, at kirken også blev brugt af Grundtvig til at udbrede demokratiske idealer blandt den brede befolkning. Var det ikke på tide, at folkekirken tog lidt ved lære af vores alle sammens landsfader, kunne man spørge? For vi har en tendens til at forvente, at nytilkomne helt uforbeholdent skal tage danske værdier til sig. I værste fald er det udtryk for kulturel arrogance, i bedste fald naivitet.For vi, velfærdsstatens sønner og døtre, ville vel ikke argumentere for social solidaritet med samme entusiasme, hvis store dele af vores opvækst ikke var statsfi-nansieret. Nej, vi investerer i fællesskabet, fordi fællesskabet har investeret i os.Så det siger sig selv, at nytilkomne - som selvsagt ikke er blevet udsat for samme systematiske indoktrinering - vil have brug for en omstillingsperiode. Især de, der kommer fra lande uden demokratisk styre. Nogle vil måske kalde det ' mental integration'. Man kunne også kalde det ' demokratisk dannelse'.HVAD END VI vælger at kalde det, så er der brug for en form for ideologisk formidlende bindeled. Et sted, hvor nytilkomne gradvist kan opbygge den tillidsfulde relation til staten, som vi danskere alt for ofte tager for givet. Heldigvis har vi i Danmark en lang og stolt tradition for netop den slags institutionaliseret velfærdspropaganda: de almene højskoler.For engang, længe før de blev reduceret til kreative grundkurser for børn fra den etnisk danske middelklasse, havde højskolerne et helt andet socialt sigte: at gøre datidens mest marginaliserede individer, bønderne, til vidende og aktive samfundsborgere. Ja, man kunne måske sige, at højskolen tegnede grundridset til vores velfærdsstat.Kunne højskolerne komme til at spille samme rolle for flygtninge i dag, som de gjorde for bønderne i 1700-tallet? Hvis du spørger forstanderne fra en lang række af landets højskoler er svaret klart.De ser det som en oplagt mulighed for at vække den grundtvigianske gnist, som kritikere mener i dag er gået tabt. Faktisk har flere allerede besluttet at åbne deres døre op for flygtninge.Højskolerne har dog den udfordring, at de typisk ligger relativt isoleret i områder med begrænset etnisk diversitet, efterspørgsel efter arbejdskraft, uddannelsesmuligheder og adgang til offentlig transport. Med andre ord, forholdsvis dårlige vilkår for integrationen.For al forskning peger på, at hvis man vil optimere sine chancer for at blive succesfuldt integreret, så skal man søge mod de større byer.Problemet her er selvfølgelig, at det er noget nær umuligt at finde en bolig, der er til at betale.Men hvad der imidlertid er at finde i alle større byer - endda i overflod - er tomme kirker. En lille håndfuld af Københavns tomme kirker er blevet solgt allerede, hvoraf én er omdannet til moderne forsamlingshus, mens en anden bliver omdannet til studieboliger. Men flertallet står tomme hen.Hvorfor ikke give disse tomme kirker nyt liv? Ja, vi kunne jo for eksempel følge i Grundtvigs fodspor og omdanne dem til demokratiske dannelsesinstitutioner for nytilkomne flygtninge.Tænk engang på symbolværdien. Det ville være det måske klareste signal, vi kunne sende som samfund om, at vi er villige til at tage integrationen alvorligt.Og så tænk engang, hvor meget goodwill sådan en gestus kunne købe os ude i den store verden.Måske det kunne pynte lidt på vores efterhånden kedelige ry som en samling selvtilfredse, smykkestjælende, kagebagende hyggeracister.For kristendommen er slet ikke under belejring, den har bare mistet sin relevans for rigtig mange mennesker.Lad os dog redde folkekirken fra sig selv og gøre den ideologisk mere tidssvarende.Og lad os gøre det på en måde, der peger tilbage mod vores kristne kulturarv og fremad mod en mere progressiv integrationspolitik.Lad os vise os frem som en nation, der tager globalt ansvar med øje for nationale kerneværdier.Hvad indad tabes, skal udad vindes, kunne man fristes til at sige.JAKOB HYBEL.Mod at blive konverteret til potteskjuler har prædikestolen allernådigst fået lov at blive stående Vores folkekirke er langtfra så skrøbelig en institution, som mange på den politiske højrefløj vil have os til at tro Kristendommen er slet ikke under belejring, den har bare mistet sin relevans for rigtig mange mennesker.
KRONIKEN Regeringen hylder vores kristne kulturarv, mens støtten til folkekirken smuldrer. Hvad med at omdanne de kirker, der i dag står tomme, til demokratiske dannelsesinstitutioner?
Det er sidste dag inden påskeferien, og Jacob Bundsgaard haster ud af bilen og op ad trapperne til Aarhus Rådhus. En af kommunens større virksomheder har indviet nyt domicil og »skulle lige have et par ord med på vejen«, som han formulerer det. Før det indviede han den ny sæson på minigolfbanen på taget af shoppingcenteret Bruuns Galleri sammen med direktøren for det lokale fodboldhold, AGF. »Mest fordi det lige passede,« som han siger. »Det var et sjovt, lidt skævt arrangement. Engang imellem kan jeg godt lide at tage lidt tid ud af kalenderen og nå nogle af de mindre begivenheder, som normalt ikke får så meget opmærksomhed.« Vi sidder i Arne Jacobsens berømte rådhus fra 1941, som har været Jacob Bundsgaards arbejdsplads siden 2002, hvor han blev valgt ind i byrådet for Socialdemokratiet. De sidste seks år har han siddet i det eftertragtede hjørnekontor, som tilhører borgmesteren - med udsigt til den smukke rådhuspark, Musikhuset, Ridehuset og bag det, byens kunstmuseum ARoS.»Det er gået over stok og sten i dag - det gør det de fleste dage,« starter han. »Mine dage begynder typisk ved 8-tiden. Jeg plejer at prioritere at se min familie om morgenen, fordi det ikke er hver dag, jeg når at komme hjem, mens mine børn stadig er vågne. Så jeg vil gerne have lidt tid med dem om morgenen, og når tiden tillader det, også følge den mindste i skole. De to store er ved at være så gamle, at de synes, det måske er lidt rigeligt, hvis deres far skal følge dem i skole,« forklarer han med et grin.Jacob Bundsgaard har børnene Thorvald, Margrethe og Severin sammen med sin kone Kirstine Helboe Johansen, der er cand. theol.»Thorvald er ikke Stauning, vi syntes blot, det var et pænt navn. Margrethe er ikke Dronningen, men bedstemødre på begge sider. Severin er inspireret af Grundtvig,« skriver han på sin profil på Socialdemokratiets hjemmeside, hvor man også kan læse, at han følger byens idrætsliv tæt: AGF, Aarhus Håndbold og Bakken Bears, som er byens basketballhold.Men kultur betyder også meget for Jacob Bundsgaard, særligt her i 2017, hvor Aarhus er Europæisk Kulturhovedstad. Han er ikke bare involveret i kulturåret som borgmester, men også som formand for Fonden Aarhus 2017. Så på denne sidste dag inden påskeferien bad vi ham vælge tre kulturoplevelser gennem tiden, der siger noget om hans forhold til kultur og om Aarhus.Den første oplevelse er med Aarhus Jazz Orchestra, fra dengang Jens Klüver stod i spidsen, og det hed Klüvers Big Band - en institution i Østjylland i 1980erne og 1990erne, som tusindvis af skoleelever i regionen har været i kontakt med.Da bigbandet begyndte at modtage støtte fra Aarhus Kommune, lå det nemlig i aftalen, at det skulle stå for nogle musikalske forløb med kommunens skoleelever - heriblandt også en ung Jacob Bundsgaard, der voksede op i Aarhus-forstaden Skødstrup.»Jeg har formodentlig gået i 5. eller 6. klasse og var igennem et musikalsk forløb, som sluttede af med, at vi stod 600 elever fra alle mulige skoler i Aarhus Kommune på den store scene i Musikhuset og sang af allerstørste lyst for en fuld sal med knap 2.000 tilskuere. For en dreng på den alder er sang ikke nødvendigvis det, der falder mest naturligt, men det står mejslet som en kæmpe oplevelse både at få forløbet med og den begejstring og glæde ved musikken, som Jens Klüver emmede af ud fra alle porer i kroppen.Det smittede og har været med til at give mig selv en glæde for musikken.« Er der også noget særligt aarhusiansk ved den oplevelse? »Det ved jeg ikke, det er i hvert fald indbegrebet af, hvad jazzorkestret kan. Og det siger noget om vores insisteren på at få udsat skoleelever for så mange forskellige impulser som muligt, herunder kulturelle, fordi de forhåbentlig er med til at gøre os lidt mere reflekterende og få et bredere perspektiv på tilværelsen som mennesker. For mit eget vedkommende gav forløbet med Klüver mig en oplevelse af, at selv med sådan noget som jazzmusik, som var helt fremmed for mig dengang, er det sådan, at når man går ind i det og tillader sig selv at blive revet med, så ligger der nogle kæmpestore oplevelser for enden af sådan en rejse.« På det felt er Jacob Bundsgaard ikke så meget anderledes end de fleste aarhusianere. Op til året som Europæisk Kulturhovedstad fik Aarhus Kommune lavet en undersøgelse, hvor man blandt andet spurgte aarhusianerne om, hvad der gør Aarhus til en god by.»Den helt klare højdespringer, det, som aller-flest aarhusianere svarede, var: Byens kulturliv.Jeg ved ikke, om jeg var overrasket, men følger man den politiske diskussion og prioriteringen mellem de forskellige områder, så er det jo ingen hemmelighed, at man som regel skal være meget omhyggelig med argumentationen, hvis man vil sikre sig, at der bliver sat ressourcer af til kulturen i konkurrencen med for eksempel socialt udsatte, børn i daginstitutioner og skoler, voksne med handicap samt infrastruktur. Men undersøgelsen viste, at aarhusianerne faktisk peger på kultur som noget af det, der er vigtigst for dem.« Det er den nemme post at spare væk..»Det vil det ofte være, for kultur er jo på mange måder svært at omsætte til kroner og øre. Men det at skabe identitet og fællesskab gennem kultur, er i virkeligheden også at skabe nysgerrighed og åbenhed og tolerance. Det er kultur en fantastisk »driver« for, men det kræver, at man er i stand til at holde et lidt bredere perspektiv, når man argumenterer for også at bruge penge på kultur. Og det er netop en af de gode ting ved et kulturhovedstadsår, at der kan vi få lov til at diskutere det i bund. Man får mulighed for at vise, at sådan et år faktisk betyder, at byens hoteller er stuvende fulde, og at 25 procent af den jobvækst, vi har i Aarhus, rent faktisk kommer fra hotel-og restaurationsbranchen. Det er facts, som kan være med til at legitimere, at vi bruger så mange penge på kulturen, som vi gør, når vi laver sådan et kulturår.« Hvad siger det dig, at borgerne svarer så klart? »Jeg håber, at det er et udtryk for, hvor vigtigt det er for ethvert samfund at investere i sin egen kultur. I en tid med globalisering, hvor kultur bevæger sig meget hurtigt, også på tværs af landegrænser, er det måske vigtigere end nogensinde, at vi bruger kræfter på også at udvikle vores eget kulturliv med den inspiration og de input, der skal være udefra, for at det bliver levende og interessant. Og så håber jeg, at det er et udtryk for, at Aarhus over de sidste 10-15 år har fået nogle kulturinstitutioner, der virkelig har formået at løfte sig op til en høj international klasse.« J acob Bundsgaards anden kulturoplevelse starter netop der, hvor byen var ved at finde sit ekstra gear. Grauballemanden lå stadig i en lidt sølle glasmontre på det gamle Moesgaard, Aarhus Kunstmuseum var som et underligt appendiks til byens universitet, og Frantz Longhi og Kählermillionerne havde endnu ikke omdannet Aarhus-Hallen til byens svar på Torvehallerne. Men netop i Aarhus-Hallen skete der noget i starten af 90erne for øjnene af en ung Jacob Bundsgaard i hullede jeans og ternet skovmandsskjorte.»Det var til Aarhus Festuge og ren grunge med fedtet hår og det hele. Jeg husker især to koncerter: En med Rage Against The Machine og en med Stone Temple Pilots. Man havde nået at få engageret de her to bands til festugen, lige inden de blev rigtig store. Mens de gik og ventede på at skulle optræde i Aarhus, nåede begge bands at få deres internationale gennembrud. Så det var lidt af et scoop og en kæmpe oplevelse,« husker han.»På det tidspunkt gik jeg i gymnasiet på Aarhus Katedralskole, og det var en tid, hvor man fik lov at få udvidet sin verden og sin horisont fuldstændig eksplosivt. Jeg er vokset op i en forstad til Aarhus, så det var også en tid, hvor jeg for alvor lærte den centrale del af Aarhus at kende. Man fik enormt mange nye venner og bekendte, ens verden åbnede sig fuldstændig vildt fra barndom til ungdom, og det at kunne få lov at bruge byen både til koncerter og til teater og til alt muligt var en en fuldstændig fantastisk oplevelse.« Hvordan var Aarhus på det tidspunkt? »Byen havde stadig en del af den der aura fra 80erne med nogle af de store danske musiknavne, men det var, som om den var på vej et andet sted hen. Blandt andet begyndte der så småt at være lidt grøde i hiphopmiljøet, og tingene ændrede karakter, sådan som jeg husker det.« Og det var ikke kun det musikalske landskab, der ændrede sig fra Gnags og Thomas Helmig til L. O. C. og de andre hiphoppere fra 8210. I løbet af de næste 20 år fik Grauballemanden topmoderne rammer i det ny Moesgaard, tegnet af Henning Larsen Architects, kunstmuseet blev til ARoS i et kæmpemæssigt prestigebyggeri, tegnet af Schmidt Hammer Lassen, byens havnefront ændrede karakter, blandt andet med det endnu større ny hovedbibliotek Dokk1. Og aarhusianerne fik travlt med at forberede året som Europæisk Kulturhovedstad.Hvad gør det ved en by at få sådan en værtsrolle? »Det er selvfølgelig en fejring af kunsten og kulturen, men vi har også tilladt os at bruge den som et strategisk værktøj til at forfølge nogle af de mål, vi har for udviklingen af Aarhus. Men det, der har haft den allerstørste betydning, og som kan være en lille smule svært at sætte på formel, er nok, at vi i en fem-seks-årig periode målrettet har arbejdet os hen mod det her år i fællesskab. Det at samle en hel by og region med et fælles fokus har givet et enormt drive og en platform for samarbejde, som er helt unikt, og som jeg ikke tror, vi kunne have skabt på andre måder end ved at være fælles om noget så åbent som kultur. Det har bragt virksomheder, kulturinstitutionerne og andre offentlige institutioner meget tættere på hinanden, både internt i Aarhus Kommune og på tværs af hele Region Midtjylland - det er jo alle kommunerne, der er med.« Hvad gør det ved den enkelte aarhusianer? »Tilblivelsesprocessen har involveret flere end 10.000 borgere, og det betyder, at rigtig mange har bidraget og derigennem har et ejerskab til det, der nu finder sted og som forhåbentlig begejstrer og forundrer og skaber glæde for yderligere titusindvis af mennesker. Hele den proces har fået byen til at stå lidt tættere sammen og har skabt stolthed og identitet.« Herfra er der ikke langt til et af budskaberne i den bog, som Jacob Bundsgaard har skrevet sammen med Vibe Klarup og Johannes Lundsfryd og som udkom tidligere i år. Bogen giver en kindhest til landspolitik og viser gennem konkrete eksempler på lokale fællesskaber, hvordan blandt andet de sociale medier har gjort borgere mere aktive og ansvarsbevidste i nærmiljøet - en proces, der også giver en ny rolle til kommunerne.»Ja, i bogen ligger der en kritik af noget af det, der sker på Christiansborg. Vi synes, at man bruger lidt for meget tid på at underminere hinanden og på at slås og stille paragraf 20-spørgsmål og hente ministre i samråd. Man har skabt sådan en bermudatrekant mellem en regering, en opposition og nogle medier, som er enormt optaget af spillet mere end af løsningerne.« Så er det nemmere at agere i lokalsamfundet, mener forfatterne, hvis ambition med bogen er at give nogle konkrete eksempler på, hvordan velfærdssamfundet er under hastig forandring.»Når vi giver plads til, at civilsamfund og for så vidt også virksomheder spiller mere sammen med den offentlige sektor, kan samfundet udvikle sig til noget, der er endnu mere kvalitet i.Fremtidens kommune bliver et enzym, der binder tingene sammen, en facilitator, om du vil.Tag Venligboerne og Stop Spild Af Mad, det er eksemplariske initiativer, som man kan udvikle politik på baggrund af ved at få dem skaleret, så det kommer mange til gavn,« forklarer han.»Velfærdssamfundet er blevet udhulet, det er i hvert fald under forandring, og jeg tror, at en væsentlig del af løsningen ligger lokalt. Ved at man som politiker engang imellem træder et skridt tilbage og ser, hvilke løsninger et lokalsamfund kan lykkes med at lave. Og lade noget af al den energi og virketrang, der er derude, blomstre - for vi kan jo se, at der er borgere, der bare gør det, de føler er vigtigt, fordi de ikke kan lade være - og så finder de ud af senere, om der var nogle barrierer, de skulle have holdt sig indenfor.« Og det er altsammen kommet i kølvandet på en periode med..»Ja, en periode, hvor de fleste kiggede hen på kommunerne eller på det offentlige, når der var nogle problemer og sagde: »Det må kommunen tage sig af.« Hvor jeg i dag oplever en anden bevidsthed om, at det her er noget, vi selv må gøre. Og det interessante er her, at meget af det faktisk sker i et samspil mellem kommune og civilsamfund. Mange af de løsninger, vi beskriver i bogen, opstår i det felt.« I taler om en ny form for medborgerskab, at det begreb får en ny betydning.»Ja, jeg synes, at flere og flere er bevidst om, at man er nødt til at bidrage til løsningerne selv, hvis man kan. Det er ikke nok at betale sin skat, man har også en borgerpligt og et engagement derudover. Flere og flere borgere erkender, at der faktisk også ligger rigtig meget livskvalitet, velvære og velfærd for en selv i at tage ansvar.Bevidstheden om, at har man mulighed og overskud til at hjælpe andre i hverdagen, så kommer det faktisk mange gange igen, bliver større og større.« M on ikke mange aarhusianere følte det netop sådan, da mange års forberedelser udmøntede sig i åbningsceremonien for Aarhus som Europæisk Kulturhovedstad, hvor dronning Margrethe startede det optog af store lysende vikingeskibe, der bevægede sig gennem byen sammen med små skibe, folk selv havde lavet, og som symbolsk skulle søsætte kulturåret på byens havn? Jacob Bundsgaard gjorde i hvert fald og nævner netop den aften i januar 2017 som sin tredje store kulturoplevelse i Aarhus gennem årene.»Det var jo mørkt der i januar måned, så det hele var båret af lys. Efter at Dronningen havde sat optoget i gang, var der rundt på alle bygninger, i rådhustårnet og på mange af byens balkoner et tusindfoldigt kor, der sang ud over byen, akkompagneret af musik skrevet til lejligheden. Processionen gik gennem byen fra rådhuset forbi banegården og rutebilstationen og så ned på havnen, forbi vores nye hovedbibliotek, Dokk1, og ind på en plads dernede med et stort videoshow og DJ Static, der fyrede den af bag mixerpulten.Så det var en fest, men også en begivenhed med masser af eftertænksomhed. Og enormt visuelt smukt. Hele stemningen, den glæde og stolthed og snak, man kunne høre rundt omkring i gader og stræder af de cirka 80.000 mennesker, der var med til åbningen, synes jeg var enormt både livsbekræftende og noget, der varmede mit hjerte. Det var præcis det, vi gerne ville.« Tror du, der kommer en tomhed, når året er ovre? »Der vil sikkert være nogen, der synes, at det godt kunne have fortsat lidt længere, men vi er jo allerede i gang med at se på, hvad arven fra 2017 skal være. Vi har masser af nye projekter, der ligger klar.« Hvad håber du, arven bliver? »Ud over stoltheden og det fællesskab, vi har været med til at bibringe, at vi har skabt nogle netværk, som man kan trække på i årene, der kommer. Både de internationale, og de netværk, der bliver skabt på tværs af kommunegrænser og på tværs af landet. Og så håber jeg, at de mange mennesker, der har fået opbygget gode kompetencer i den her proces, bringer deres kompetencer i spil i mange andre sammenhænge fremover. Det er jeg sikker på, de gør.« Klokken er 16, og forude venter en times kontorarbejde, inden Jacob Bundsgaard holder fri. Han skal have åbnet sit sommerhus, slået græs og gravet lidt have. »Få brugt nogle kræfter og koblet lidt af,« som han siger.Så er der påskeferie..»Ja, så er der påskeferie. Indtil klokken 10 i morgen, hehe. Mit sommerhus ligger ikke så langt væk, så jeg kan godt nå ind til møder og arrangementer, selv om jeg holder lidt ferie.Jeg skal også ind tirsdag og fredag.« Der er mange ting, der skal indvies i Aarhus i disse år...kifl@berlingske.dk »Det at skabe identitet og fællesskab gennem kultur, er i virkeligheden også at skabe nysgerrighed og åbenhed og tolerance.« »Flere og flere borgere erkender, at der faktisk også ligger rigtig meget livskvalitet, velvære og velfærd for en selv i at tage ansvar.«.Fakta: JACOB BUNDSGAARDFødt 1976 i Aarhus og opvokset i forstæderne Brabrand og Skødstrup.Studentereksamen fra Aarhus Katedralskole, cand. scient. pol. fra Aarhus Universitet.Socialdemokratisk medlem af Aarhus Byråd siden 2002, borgmester siden 2011.Formand for Fonden Aarhus 2017.Næstformand for Kommunernes Landsforening.Medforfatter til bogen »Rodskud - Venligboere, nærvarme og trivelstanter - hvordan lokale fællesskaber genskaber velfærden«. Gift med cand. theol. Kirstine Helboe Johansen, som han har tre børn med.
Aarhus er Europæisk Kulturhovedstad i 2017, og få er tættere på begivenheden end byens populære borgmester, Jacob Bundsgaard. Kultur skaber tolerance og binder os sammen som samfund, mener han. Selv er han rundet af korsang til bigband-jazz, larmende grungekoncerter og optog med Dronningen.
På Amager ligger en lille fodboldklub, der hedder CSC - Christiania Sports Club. Klubben gør ikke meget væsen af sig, men den har stor betydning for Andreas Bai Duelund, Emil Simonsen og Rune Rask, som tilsammen udgør Suspekt. Det er nemlig her, de hænger ud, spiser toast og generelt bare søger tilflugt fra resten af byens stress og jag, ligesom de her sponsorerer et årligt tilbagevendende drikkespil, Klub100, hvor man skal drikke en tår øl i minuttet i 100 minutter i alt.Og det giver egentlig meget god mening.For Suspekt er på mange måder lig med fest. Især når de spiller live.Gruppens koncerter både berømte og berygtede som hedonistiske amokløb i bare maver med beats, der kan mærkes helt ned i mavesækken, mens slavedrenge serverer shots til publikum, og nogle nonner smider tøjet. Senest har de fået lavet en sort Mercedes om til en fadølspult i midten af scenen. Bare fordi.Suspekt udgav deres første plade tilbage i 1999, og i februar i år udkom deres sjette af slagsen, ' 100 % Jesus'. Gruppen har spillet koncerter i hobetal rundtomkring i landet de sidste mange år. De har turneret med Grøn Koncert i mange år. De lukkede Orange Scene på Roskilde Festival i 2015.Men på fredag kan gruppen sikre sig en ny skalp af de større, når de giver koncert i Forum på Frederiksberg med plads til 10.000 stående publikummer.»Det store spillested«, som de selv kalder det. Indtil nu har Forum blot ageret mødested for Suspekt, når de har skullet indlede en ny tur. Her har de ofte stået og kigget ind på scenen og drømt om en dag at være dem, der stod på scenen og kiggede ud over menneskehavet. Nu går drømmen i opfyldelse.I skal spille i Forum på fredag. Hvad er den værste koncert, I har set i Forum?Emil Simonsen: »Det var Oasis. Ikke på grund af Forum, men på grund af Oasis.Liam (Gallagher, red.) stod der og ville skide på at spille på Forum. På et tidspunkt gik han ned fra scenen, og så skulle hans bror stå alene og spille, og så kom han tilbage igen og skulle synge ' Wonderwall', som jeg havde glædet mig til, og så stod han bare og sang falsk med vilje. Han tog pis på sin egen sang, som om det ragede ham en fjer.Jeg var så sur bagefter, jeg havde lyst til at banke ham med mine krykker (Emil var blevet opereret for en fodboldulykke, red.). Men vi har også et særligt forhold til ' Wonderwall'. Vi lukkede Wonderfestiwall på Bornholm ned med den sang«.Hvad er Forum for et sted at spille i forhold til andre spillesteder?Rune Rask: »Hver gang vi skal ud at spille, mødes vi ved Forum inden, så jeg har altid tænkt, at inden jeg dør, skal jeg prøve at spille derinde. Og det er nu«. Emil Simonsen: »Der har helt klart været et mål med altid at starte der.Man kan jo mødes alle mulige steder, men det her er det store spillested«.Glæder I jer?Andreas Bai Duelund: »Det er lige før, man glæder sig mest til, at det er overstået, så man kan sige: Yes, vi gjorde det! Fedt, mand! Der er selvfølgelig en masse betænkeligheder, men jeg ved, at vi nok skal slå det hele ihjel. Men forventningens glæde ligger og ulmer lidt. Der kan jo gå en masse ting galt«. Emil Simonsen: »Jeg kan læne mig op ad den erfaring, vi har med fra at spille på Orange Scene på Roskilde Festival (det gjorde Suspekt i 2015, red.). Det var jo også en stor koncert, hvor man var bange for, at det hele ville gå galt«. Andreas Bai Duelund: »Men vi nød det jo helt vildt på Orange, da kampen blev fløjtet i gang. Vi startede virkelig vildt med, at Emil kommer ind i en marokkansk djellaba med en cognac i hånden.Så var vi ligesom i gang«. Emil Simonsen: »Jeg skiftede tøj midt på scenen - det er vigtigt for os at lave scenen til vores sted, hvor vi kan tanke fadøl og tage tøjet af og på. At vi selv laver rammerne og føler os hjemme, især når det er sådan en stor koncert«.Har I nogensinde spillet en koncert, hvor der gik noget galt?Andreas Bai Duelund: »Det gjorde der faktisk på Orange Scene. En halv time inde i showet røg der et hovedkabel.Heldigvis var der nogle lydmænd, der ordnede det rimelig hurtigt, men det var lidt et slag i ansigtet, når man lige var begyndt på en koncert på Orange Scene«. Emil Simonsen: »Det var lidt som at score selvmål i starten af en VM-finale«.Hvis I var en bydel, hvilken bydel var I så?Andreas Bai Duelund: »Vesterbro, for der bor jeg«. Rune Rask: »Jeg er Frederiksberg. Jeg elsker Frederiksberg, fordi der er stille og roligt, når man kommer hjem fra arbejde. Faktisk overvejer jeg at flytte tilbage til Albertslund for at få endnu mere ro, men jeg kan ikke rigtig overtale Katrine (hans kæreste, red.)«. Emil Simonsen: »Ja, Rune er helt klart Frederiksberg. Jeg er Vesterbro. Jeg flyttede derfra for et år siden, men ellers har jeg boet der næsten hele mit liv. Jeg havde en lejlighed med en masse forskellige kællinger i - det gad jeg sgu ikke mere. Det var tid til ny luft. Og så er der kommet mange barnevogne, og det var måske også grunden til, at jeg flyttede. Fordi jeg ikke var så meget en del af det show. Men jeg kan mærke, når vi spiller til Distortion på Vesterbro, at jeg føler mig hjemme«.Hvor går I hen og finder inspiration til jeres musik?Andreas Bai Duelund: »Ting kommer af at opleve ting og være på farten. Men når jeg skal skrive, skal jeg have stilhed - helst nat. Man ser nogle gange i rapfilm at de sidder i bussen og skriver lyrics.Men det gør jeg altså ikke, det er for forstyrrende«. Emil Simonsen: »Jeg går mange ture på Amager Strand. Ikke for at skrive sange, men for at cleare mit hoved. Jeg går ud ad Fælleden og ned langs Sydhavnen.Sydhavnen er fed, der er en speciel vibe, som ikke er andre steder. Der kan du få lidt af det almindelige liv, som er i resten af Danmark. Det liv er der ikke rigtig på for eksempel Vesterbro, som er forbeholdt dem, der har det rigtige tøj. Det er en afspejling af et bredere samfund, og det er rart at være i«.Hvor går I hen, hvis I skal fejre noget?Andreas Bai Duelund: »Vi plejer at gå ud at spise«. Emil Simonsen: »Vi fejrede vores pladerelease inde på Köd (restaurant i Indre By, red.). Der har vi været nogle gange - der er godt«. Andreas Bai Duelund: »Forleden var vi på The Market (restaurant i Indre By, red.) for at fejre, at det var fredag. Det var virkelig lækkert. Og så endte vi på Fiskebaren i Kødbyen, hvor vi spiste østers og havde det rart«. Emil Simonsen: »Men det ender tit med noget bodegashow, for eksempel på Guldregn (værtshus på Vesterbro, red.). Vi spiller for det meste i weekenderne, så vi bruger ikke så meget tid på fest i weekenderne. Vi er vant til at være steder, hvor ' Cotton Eye Joe' hamrer derudad, inden vi skal på, og så gider man ikke ind til ham Cotton Eye Joe igen et eller andet sted inde i byen, hvor der er 20-årige tøser, der skal hive i dig og stikke patterne op i hovedet på én. Så de steder undgår vi«.Hvad er den bedste fest, I har været til på det sidste?Emil Simonsen: »Det var AV AV AV's (dansk elektronisk gruppe, red.) releasefest i Kødbyen. Det var en intimkoncert, hvor de havde lavet et helt nyt setup.De stod i en trekantform ligesom deres logo, mens alle stod på gulvet rundt om dem lidt oppe i højderne, så man kunne se ned. Og så var der gratis dåsebajere og god stemning. Sådan lidt heksekedelagtigt. Og så var Andreas helt vild til den fest«. Andreas Bai Duelund: »Ja, jeg kom også, to en halv time før vi var inviteret.Jeg var peaket, da de andre kom - der var jo fri vodkabar«.Hvad skete der den aften?Andreas Bai Duelund: »Lad os bare sige, at jeg havde en sjov aften«.Hvor går I hen, når I har tømmermænd?Andreas Bai Duelund: »På Sønder Boulevard ligger Itzi Pitzi Pizza. Der får jeg en vanvittig pizza med lam, chili og hvidløg.Ellers går jeg på Sliders (burgerrestaurant på Nørrebro, red.) Der kan man altid gå ind og få nogle gode burgere, lige meget hvilken tilstand man er i«. Rune Rask: »Jeg skal bare have kakaomælk.Og spille Star Wars på Play-Station med min søn«. Emil Simonsen: »For det meste tager jeg op i mit sommerhus om søndagen og propper en unghane i Weber-grillen.Ellers køber jeg mad på den italienske inde i Torvehallerne. De har sådan nogle små risottokugler. Hold kæft, hvor er de gode. De er lidt ligesom en italiensk falafel. Når jeg har tømmermænd elsker jeg også at tage på en lille gamingcafé, der hedder Bip Bip Bar (på Nørre- Suspekt. 7. april. Forum, Frederiksberg 8. april. Aalborghallen, Aalborg WWW forumcopenhagen.dk WWW akkc.dk bro, red.), hvor du for x antal hundred kroner kan købe fri spilletid på alle de gamle arkadespillemaskiner. Det er anbefalelsesværdigt. Der er ' Donkey Kong' og ' Last Ninja' og paintball. Alle klassikerne. Sidst vi var dernede, var der en fyr, der hedder Kim Kanonarm. Han slog fucking verdensrekorden, mens vi var der«. Andreas Bai Duelund: »Ja, han molesterede bare den der maskine, mens vi var der. Det var sådan en Commodore 64-maskine, hvor man flyver bombefly.Jeg stod selv og spillede på den i fem minutter, og så ville jeg lige prøve nogle af de andre maskiner, men da jeg kom tilbage, var den bare snuppet af ham der med det lange hår. Så stod han bare og hakkede rekorden i stykker, mens vi var der«. Emil Simonsen: »Og så ser han bare så vild ud. Jeg ville så gerne have ham med i en musikvideo, hvor det hele bare handlede om Kim Kanonarm, der spiller spil og knepper damer og kører rundt i en åben bil«.Er I blevet mere rolige i jeres festliv, efter I er blevet ældre?Emil Simonsen: »Jeg tænker, at det faktisk er blevet vildere«. Andreas Bai Duelund: »Ja, vi kører i hvert fald i den samme skinne. Hvorfor lave om på noget, der går så godt? Det er ikke så længe siden, at vi var meget fulde, og Rune insisterede på, at vi skulle i byen. Vi kom ind på en klub, hvor der var så mange mennesker, at man ikke kunne se, hvor baren var. Så jeg spurgte, om de ikke havde et sted, hvor det var lidt mere stille og roligt. Og så fik vi et rum ovenpå i en lukket afdeling, hvor det bare var os fem - vi havde to venner og min kæreste med. Det viste sig så at være et karaokerum, og så sang vi karaoke i tre timer, indtil de kom op og råbte: »Hvad laver I her, mand? Vi har haft lukket i en halv time!«. Så havde de simpelthen glemt os. Så da vi kom derned, var der bare helt øde. Total slagmark«.Hvad er jeres dårligste Suspektminde?Emil Simonsen: »Det var nok den aften, da vi prøvede at flytte en Berlingo på Pumpehusets parkeringsplads«.Hvad skete der den aften?Emil Simonsen: »Vi havde holdt koncert i Pumpehuset to dage i træk. Begge dage havde vi holdt efterfester for folk, hvor vi lavede noget, der hed ' Hvem smadrer festen?', som gik ud på at smadre festen ved at spille musik og være åndssvage. Vi drak 52 flasker sprut, 24 flasker champagne og sindssygt mange kasser øl. Så vi var altså virkelig stive. Da festen var lukket, var der en af vores venner, der sagde: »Hey, vi skal lige flytte den der Berlingo - vi skal lige se, om vi ikke kan dreje den 180 grader«. Så vi var 20 mennesker, der tog fat for at prøve at flytte Berlingoen på Pumpehusets parkeringsplads. Men der var nogen fra Ascot Hotel på den anden side af gaden, der havde set det og ringet til politiet. Så var der en af vores venner, der lige skulle brokke sig lidt og spille op og så røg han i håndjern. Vi fik snakket ham ud af håndjernene, og så fik vi lov til at gå, og politiet kørte. Men så kiggede vi på hinanden og så arhh..Der manglede lige 20 grader på den bil der. Så vi gik tilbage igen og løftede den op, og så kom der salatfade fra både højre og venstre, og så var der knippelsuppe og tåregas. Da jeg senere snakkede med en panser inde fra stationen, fortalte de, at de havde haft det meggrineren over, at de havde sendt udrykning til Suspekt-koncerten, og så var det Suspekt selv, der havde lavet rav i koncerten«. Andreas Bai Duelund: »Ja, for en gangs skyld var det ikke gæsterne, der stod og bankede hinanden«. Emil Simonsen: »Der har været nogle ret vilde fester. Vi har smadret en djpult, og til en af festerne var der en bøsse, som faldt igennem et granitbord, og en, der fik et blowjob af en ladyboy. Og så var der dengang, der blev kørt en traktor ind igennem festen, og jeg lagde engang en lort i en champagnespand«. Andreas Bai Duelund: »Ja, efter du havde fået hamret en champagneflaske op i røven - og lige pludselig kørte den der champagneflaske rundt, så folk kunne drikke af den. Jeg skulle i hvert fald ikke have en tår af noget, der havde været oppe i røven på Emil. Men der var nogen, der drak af den...«.Hvad er jeres bedste Suspektminde fra København?Andreas Bai Duelund: »Da vi spillede inde på Staden. Det var en gratis koncert, hvor der dukkede folk op fra nær og fjern. Jeg tror aldrig, der er set så mange mennesker på Christiania før«. Emil Simonsen: »Ja, helt sikkert. Der var øl i boderne, og der var storskærme ovre på Nemoland og ude på plænen, og de havde sat et kæmpe stillads op på Abegrotten (café på Christiania, red.).Jeg tror, der var 30-35.000 mennesker.Det var noget utraditionelt, og det var fedt at få lov at prøve. Der er enormt mange regler, som skal sørge for, at folk ikke flipper ud. Man kunne godt savne noget mere krads, for eksempel flere arrangementer som Distortion, Bas Under Buen og det, vi lavede på Christiania.Det var en ting, som alle ville sige, det var umuligt at lave. Og det var fedt.Alting behøver ikke at ske inde i Operaen eller Skuespilhuset«. Rune Rask: »Det er i hvert fald rigtig vigtigt, at alle har mulighed for at få en eller anden form for kultur ind i hovedet.Ligesom i Brasilien, hvor det stort set ikke koster noget at komme ind at se fodbold, fordi alle skal have mulighed for det. Det er ærgerligt, hvis man kun kan komme ind og se noget, der koster 1.000 kroner, for så skærer man rigtig mange mennesker af fra at få noget andet ind i hovedet end dårlige nyheder«. Andreas Bai Duelund: »Det er det samme, vi prøver at gøre med vores egne koncerter: at holde billetpriserne på et niveau, så de er til at betale for de folk, der har lyst til at komme og se noget musik«. Emil Simonsen: »Ja, vi kunne godt skrue vores billetpriser 200 kroner op og tjene fedt på det, men det er ikke det, det handler om. Et samfund, hvor folk sidder buret inde og ikke har råd til andet end at gå på arbejde og betale af på deres gæld, er et dødt samfund«.Hvis I fik en stor pose penge, hvad ville I så forandre i byen?Emil Simonsen: »Jeg ville bruge rigtig mange penge på at støtte det vækstlag, der er i byen, og støtte den undergrundsscene, der er. Vi er i gang med at flaskehalse den. Det kan man se, når man har boet her i 20 år. Vi har set stederne, som er blevet lukket ned undervejs, fordi der skulle nogle boliger op, så vi kunne bo med en fin udsigt og betale mange penge for det. Og så ender det med, at det kun er Operaen og Det Kongelige Teater og de fine institutioner, der er tilbage. Og så flytter al den power, der er i København, til Berlin, London eller New York, og det er ærgerligt at give afkald på«.Hvad kunne I mere konkret forestille jer, det skulle være?Emil Simonsen: »Jeg ville støtte, at der er steder, hvor man kan holde fester og events i det hele taget. Det kunne også være noget mærkeligt teater eller folk, der udtrykker sig selv, så det hele ikke bliver strømlinet. Det er sådan, vi selv har oplevet at få succes, ved at komme steder som for eksempel Stengade 30 eller Christiania«. Rune Rask: »Det behøver slet ikke være så storslået. Nogle gange, når der åbner en ny slagterforretning, stiller de en grill op, og så kommer der nogen og spiller noget jazz med nogle stråhatte på, og folk kommer og er glade. Det handler bare om, at der sker noget«.Hvis I fik nogle udenlandske gæster på besøg, hvor ville I så tage dem med hen?Andreas Bai Duelund: »Vi har lige haft forsangeren fra Monophonics (amerikansk band, red.) på besøg, fordi vi har samplet dem på sangen ' Står stadig' på vores nye plade. Vi besluttede os for at tage ham med i Tivoli. Først skulle vi spise dansk smørrebrød. Men han endte med at bestille to frikadeller, fordi han bare kiggede helt mærkeligt på det der smørrebrødskort. Bagefter tog vi ham med i Den Flyvende Kuffert, for det var jo H. C. Andersen. Inden da havde vi siddet og drukket øl og snaps, og så skulle vi også lige ryge en joint. Så vi fik ham til at stå og rulle en joint inde i Tivoli, som vi røg, og så gik vi i Den Flyvende Kuffert. Det var hammersjovt, og vi har nogle virkelig sjove billeder derfra.Men ellers ville jeg tage dem med ud til min mor og far i Albertslund på en sommerdag«. Emil Simonsen: »Så kunne man tage dem med ud til Herstedhøje og se ud over hele København. Det er et skraldebjerg, og oven på skraldebjerget er en sten med en pil, der viser, hvor for eksempel Rigshospitalet ligger. Så du kan stå derfra og kigge ind på København, som vi har gjort, siden vi var små«.anna.okjaer@pol.dk Vi kunne godt skrue vores billetpriser 200 kroner op og tjene fedt på det, men det er ikke det, det handler om Emil Simonsen, Suspekt.
INTERVIEW SUSPEKT Hvad sker der, når 20 mennesker løfter en Berlingo efter at have drukket 52 flasker sprut? Eller hvis man ryger en joint og tager en tur i Den Flyvende Kuffert i Tivoli? Fredag spiller Suspekt i Forum. Her fortæller de om deres forhold til København - gruppens anden hjemby efter Albertslund.
Kristian Ditlev Jensen blev lørdag den 20. maj i år klokken halv et om natten ringet op af sin far. Han sagde: " Ja, så er det slut." Kristian Ditlev Jensens bror, Rico, havde taget sit eget liv. Han blev 48 år og efterlod sig sin hustru og to døtre." Min fars formulering var meget præcis.For hans del tror jeg, at det handlede om, at de frustrationer, der er ved at have en selvmordstruet person tæt på sig, var slut for ham. På en måde tror jeg, at det var en lettelse for ham. Han havde været giftmed min mor, der var psykisk syg og suicidal i årevis, så han havde været i det en gang og lukkede måske lidt af. Det kan jeg sagtens forstå.Man bliver jo sindssyg af at være sammen med et menneske, der hele tiden vil dø. Man kan hverken gøre fra eller til, og man tror alligevel, at det er ens egen skyld, når det lykkes," siger Kristian Ditlev Jensen.Han har sin lille etårige søn, Thorkild, på armen, da han byder indenfor i præstegården, et toetageshus i røde mursten, i landsbyen Holbøl nær Kruså i Sønderjylland. I entréen hænger den nye skræddersyede sorte præstekjole, som har været i brug to gange - ved ordinationen i Haderslev Domkirke den 28. november og ved indsættelsesgudstjenesten i Holbøl Kirke den 17. december.Den dag tiltrådte den 46-årige forfatter, journalist og teolog sit nye embede som sognepræst i Holbøl. Og han får god brug for præstekjolen i julen, der byder på en plejehjemsgudstjeneste den 23. december, to julegudstjenester den 24. december og endnu en den 25. december." Jeg har rigtig mange nerver, men det er bare at komme i gang," siger Kristian Ditlev og griner." Min kone er læge, og vi har talt om, at man kan ikke operere lidt, man kan ligesom bare operere. Det er lidt det samme her. På Pastoralseminariet øver man, hvordan man skal gå, stå og så videre. Og allervigtigst har vi været i praktik, hvor man får lov at lege præst, og der kan man prøve, hvordan det er at lave fejl. Der kunne man virkelig mærke den følelse af, at nu træder jeg op, og folk forventer, at man gør nogle bestemte ting og ser ud på en bestemt måde. Det er helt ned i, om man vender den vej rundt eller den vej rundt, om man slår sådan et kors eller sådan et kors. Der er meget af det, man ikke tænker over, men hvis man gør noget forkert, kan man med det samme se, at der er noget galt." " Det hjalp, da jeg var til ordination. Det var halvanden times proces, hvor man går fra at være en eller anden person til at være præst. Da bliver det slået fast. Og så får man en god følelse af, at nu må man gerne, nu er man præst." D et er kort tid siden, at Kristian Ditlev Jensen, hans højgravide hustru Mette og sønnen Thorkild flyttede fra Daler ved Højer til Holbøl. Møblerne står og råber lidt til hinanden, for der skal noget til at fylde 400 kvadratmeter præstegård, som han siger. Vejen til Holbøl Kirke, hvis kalkmalerier daterer sig til tilbage til 1500-tallet, går gennem en sort smedejernslåge fra præstegårdshaven og direkte ud på den store kirkegård, hvor eftermiddagsmørket falder på.Inden døre er der varmt og hyggeligt med tændte stearinlys, hjemmebrygget caffe latte og kanelstang. Her ånder fred og ro. Men Kristian Ditlev Jensen kan se tilbage på et år, der har budt på store arbejdsmæssige udfordringer, glæde og sorg.Den 19. december sidste år blev han far til Thorkild. Og i år mødtes han for første gang med sin 25-årige søn Malte, som han fik som ganske ung og ikke har været i kontakt med siden.Han har også skrevet en stor teologisk opgave og forberedt sig til eksamen. Pendlet hver dag mellem Højer og Pastoralseminariet i Aarhus. Mistet sin storebror Rico. Og det var også tæt på, at han og hans kone mistede Thorkild, der for et par måneder siden blev opereret i 11. time for invagineret tarm - en form for tarmslyng, der let kan koste et spædbarn livet." Vi har haftet fuldstændig tumultarisk år.Nu, hvor jeg skal begynde i mit nye embede, og folk siger, nej, hvor får du travlt, tænker jeg, nej, jeg skal ikke køre i bil i fem timer hver dag, jeg skal bare gå 50 meter over i kirken og prædike. Det bliver noget nemmere rent praktisk, men det bliver selvfølgelig også krævende på andre måder," siger Kristian Ditlev Jensen.H an kalder det at stå med et nyfødt barn og samtidig have mistet sin bror for det mest mærkelige, han nogensinde har oplevet." Jeg havde et meget specielt forhold til min storebror. Vi var hinandens fuldstændig diametrale modsætninger. Min bror var bagermester.Vi kom ikke godt ud af det med hinanden, da vi var unge. Vi er to børn, der er produkt af, at vi er født i en underskudsforretning af en familie, hvor alle var pressede økonomisk, psykisk og alt muligt andet.Og det der med, at nu kommer der en lille ny, er måske ikke blevet håndteret særlig godt, for der har ikke været overskud til det.Så jeg tror, at min bror simpelthen var jaloux på mig. Han kunne ikke holde mig ud.Og ikke nok med, at jeg var irriterende som barn, så var jeg pludselig enormt synlig som voksen og fik den ene pris efter den anden.Og han var bare bagermester, og folk sagde sikkert alt muligt til ham om, at nå, din bror har nok skrevet en bog, og han var simpelthen så irriteret over det." " I mange år havde vi slet ingen kontakt med hinanden. Men det begyndte vi at få igen for to år siden. I starten ville han ikke møde mig, men syntes, det var hyggeligt med sms og Facebook. Langsomt fik vi åbnet op for kontakten, og så nåede vi at mødes nogle gange, og hver eneste gang var det fuldstændig fantastisk, som det aldrig havde været før. Jeg tror, at nu var han klar, og jeg var klar. Og der er en meget sjov ting. Vi har altid set forskellige ud, vi lignede for eksempel overhovedet ikke hinanden, da vi var børn. Han var høj og tynd, jeg var lille og tæt. Og så blev der taget et billede af os den sidste gang, vi sås, og der ligner vi næsten hinanden fuldstændig. Så det var, som om noget var faldet på plads." Broderen var maniodepressiv og havde også udviklet et alvorligt alkoholmisbrug." Han havde været syg i næsten 20 år og havde også været indlagt i månedsvis på Statshospitalet i Nykøbing Sjælland. Nu kom han for Gud ved hvilken gang igen til psykiater. Der viste det sig, at han selv var trappet ud af sin medicin, fordi det var ubehageligt at spise den. Det gik jo ikke, og så fik han noget ny medicin udskrevet, en hel masse, og det var det, han spiste alt sammen til sidst." " Det var bare en måned efter, at jeg havde reddet hans liv, fordi han var på vej til at køre i havnen i bil efter at have drukket en hel flaske vodka. Jeg alarmerede politiet, som fandt ham og kørte ham hjem. Så han havde sådan nogle forsøg, og derfor var det ikke helt uventet. Men man bliver jo alligevel fuldstændig vildt chokeret." " Efter at min far havde ringet, var jeg helt ved siden af mig selv. Vantro nærmest. Det næste, der skete, var, at jeg begyndte at græde.Jeg stod helt alene i mit køkken. Og så sker der et eller andet underligt med, at fremtiden forsvinder. Der kan ikke komme flere afsnit i den historie med ham. Det betyder, at hele hans liv bliver afsluttet og bliver til en fortælling, som startede der og sluttede der: Født 1968, død 2017. Pludselig går det op for en, hvor kort tid det egentlig er.Og så kom tankerne om hans døtre og hans kone, som har levet med det her i årevis og nu ovenikøbet skal være enke. Og midt i alt dette også mig selv og min stakkels bror, og nu havde vi lige fået denne her gode kontakt." Kristian Ditlev Jensen ringede til en præst, hvis ord han vil tage med sig i sit eget virke som præst." Han sagde, at han syntes godt nok, at det var synd for mig, og det er der ellers ingen, der siger til en, når man er voksen. Men det er jo rigtigt, at det er synd for folk, der har mistet, det var synd for mig, og det var endnu mere synd for min bror. Vi talte en halv times tid, og så prøvede jeg at forlige mig med det, men det var stadig sådan lidt halv-fiktivt." M andagen efter broderens død skulle Kristian Ditlev Jensen holde et foredrag om konsekvenserne af pædofi-li ved en konference om overgreb mod børn for socialrådgivere i Aarhus. I sin bog " Det bliver sagt" har han selv skrevet om det misbrug, han som barn og ung var udsat for af en pædofil." Da jeg skrev ' Det bliver sagt', nævnte jeg ikke, at min bror også var en del af den retssag.Det var for at beskytte ham, og vi havde ikke rigtig kontakt på det tidspunkt, og jeg vidste ikke, om jeg kunne tillade mig at skrive det. Men efter hans død gik det op for mig, at hans selvmord er et skoleeksempel på, at når et menneske bliver udsat for overgreb som barn, har mange svært ved at håndtere det. Og får man ikke hjælp, presser det en psykisk, så en psykisk sygdom kan bryde ud. Hvis man nu siger, at både min bror og jeg er arveligt belastede af vores mor, som også var maniodepressiv, så er det kun ham, der er blevet maniodepressiv, jeg er ikke blevet det. Det tror jeg blandt andet er, fordi jeg har opsøgt og fået massiv hjælp i årevis. Derudover er alkoholisme en klassisk følgevirkning af pædofili og misbrug." " Til foredraget sagde jeg, at hvis I vil vide, hvad konsekvensen kan være, hvis man fortolker det på den måde, så er der her en historie om en person, og han døde i forgårs.Jeg fortalte også, at det var min bror, og blev pludselig meget berørt. Men det var egentlig meget meningsfuldt. Jeg var bagefter bekymret over, om hans kone ville synes, at det var forfærdeligt, at jeg havde sagt det offentligt til en forsamling. Men da jeg fortalte hende, at der var blevet holdt et minuts stilhed efter foredraget, og at 100 mennesker havde rejst sig op, blev hun også meget berørt, for det syntes hun var rigtig fint. " Der gik ikke mange dage efter broderens død, før Kristian Ditlev Jensen fik en følelse af, at han egentlig ikke kunne tillade sig at sørge, når de ikke havde haftret meget kontakt, og han jo ikke rigtigt kendte broderen som voksen." Men så gik det op for mig, at jeg jo kender ham ud og ind, jeg er jo vokset op sammen med ham. Jeg har bidt ham alle steder på kroppen, jeg kender smagen af hans øre, og vi har sovet i fodenden af hinandens senge 100 gange. Men pludselig er hele barndommen også forsvundet, og jeg kan ikke spørge ham, hvordan han husker det ene og andet.Jeg synes, at det er meget hårdt, at nu er man den eneste."" Hver gang, jeg møder min brors enke, græder hun, fordi jeg ligner ham. Og så tager hun mine hænder, fordi vi har samme hænder, og vi har samme stemme og samme øjne.Så meget ligner jeg ham da heller ikke, har jeg tænkt, selvom jeg godt kunne se, da vi mødte hinanden som voksne, at vi lignede hinanden mere og mere. Men jeg syntes altså alligevel, at hun gav den gas med al den gråd." " Så skete der det, at jeg skulle mødes til en kop kaffe i Torvehallerne med min søn Malte. Da han kom ind ad døren og sagde hej, fik jeg den største klump i halsen, for nu er han faktisk det eneste menneske, der findes, der minder en lille smule om min bror ud over mig selv.Pludselig kunne jeg selv opleve, at det faktisk er ret voldsomt, at der kommer en, der har de samme øjne som min bror," siger Kristian Ditlev Jensen.Han kender selv til den sorg, der kan ramme i julen, fordi nogle kære mangler." Faktisk er det en fordel, at jeg ikke har holdt så meget jul sammen med Rico. Men jeg skulle have holdt en masse juleaftener med ham, som jeg nu ikke kommer til. Og det tror jeg bliver uendelig trist. Jeg havde sådan glædet mig til, at han skulle høre, at jeg blev præst. Jeg havde sådan glædet mig til, at han måske skulle komme her og holde jul i en dejlig stor præstegård med et stort juletræ og alle børnene og børnebørnene.Så sorg er også alt det, man ikke kommer til at opleve." " Det er ellers mest, når børn dør, at man føler, at man har noget til gode. Men jeg hørte om en sygeplejerske, der havde sagt noget meget fornuftigt: Man må ikke gøre et liv længere, end det er. Man må ikke sige, at der mangler 30 år, for der er kun den tid, der er. Det var et helt liv, det var bare ikke så langt.Men det er meget trist, at min bror døde så tidligt. Vores mor blev 54 år, han blev 48, så det er virkelig i den korte afdeling." " Thorkild ligner min mor på en prik, da hun var spæd.Vi har et billede hængende af hende, hvor hun smiler. De er som snydt ud af næsen på hinanden. Tænk, hvis hun havde levet og fået lov til at se ham, og han havde haftsin farmor. Så der er mange, der mangler. Men så har han en sød mormor, og det er godt."remar@k.dk Man må ikke sige, at der mangler 30 år, for der er kun den tid, der er.Det var et helt liv, det var bare ikke så langt. Men det er meget trist, at min bror døde så tidligt.KRISTIAN DITLEV JENSEN, PRÆST OG FORFATTER.Fakta: Kristian Ditlev JensenFødt i 1971 i Holbæk. BA i litteraturvidenskab fra Københavns Universitet 1995.Uddannet fra Forfatterskolen 1997. Tre års studier på teologi på Københavns Universitet. Teolog med såkaldt paragraf 2-prøve 2017 og indsat som sognepræst i Holbøl Pastorat i Sønderjylland den 17. december 2017.Har blandt andet skrevet selvbiografien " Det bliver sagt", " Livret" og samtalebogen " Hvorfor må vi ikke tale om døden?" sammen med retsmediciner Jørgen Lange Thomsen og arbejdet som freelancejournalist for dagblade og magasiner.Modtog Weekendavisens Litteraturpris i 2001 for " Det bliver sagt" og Debutantprisen 2004 på BogForum for " Livret". Gift med læge Mette Ditlev Jensen og far til Thorkild og Malte.
For Kristian Ditlev Jensen bliver julen i år både præget af glæde over at skulle udøve sit nye embede som sognepræst og sorg over tabet af sin bror.
Holistisk, plantebaseret brunchHar du en gang for alle besluttet dig for, at 2018 er året, hvor en større, sundere omvæltning er blevet din tur, kan du passende søge inspiration i Prinsessegade, hvor The Organic Boho forsyner københavnere med holistiske tilgange til livets udfoldelse.Den holistiske livsanskuelse herfra bibringer farverige, velnærende, økologiske og plantebaserede sundhedsbomber, som blot er ét skridt mod ' det rigtige' liv, vi alle drømmer om, men har haft for travlt til at leve - indtil nu selvfølgelig.Bohos Rainbow Brunch består af en valgfri bowl - enten acai, matcha eller choko - matchapandekager med bananer og mørk agavesirup, to forskellige spreads, håndskårne fritter af søde kartofler, chokotrøffel på sorte bønner, avokado med sort sesam, chili, citron og havsalt, tre helbredende shots, glutenfri sesambolle og græskarrugbrød med tilhørende plantebaseret smør.Er brunchen slet ikke sund nok til dig i dette Herrens år, kan du naturligvis erstatte kaffen med en Pink Rainbow Latté, hvor presset gulerod, rødbede, ingefær, æble og aloe vera blandes og skummes op med mandeldrik.Bliver du for alvor grebet af denne plantebaserede, CO2-venlige livsstil, er der kun at dykke dybere i den holistiske tankegang, melde dig til yoga (igen) og fortsætte 2018 med omtanke på dig selv og dine omgivelser.The Organic Boho. Prinsessegade 23, Kbh. K.WWW theorganicboho.com.Hawaiiansk helsebowleVar 2017 virkelig så forskelligt fra 2016, har du måske spurgt dig selv en enkelt gang eller to, mens raket efter raket oplyste midnatshimlen. Svaret er - på et punkt i hvert fald - et rungende ja. Pokebowlen gjorde for alvor sit danske indtog i det forgangne år. Flere københavnske beværtninger serverede i 2017 den supersunde bowle, der har sit ophav fra den hawaiianske øgruppe langt ude i Stillehavet.Så mens du ser på 2018 med friske, optimistiske øjne, og du drømmer dig langt væk til varme, fjerne himmelstrøg  men stadig skal på arbejde mandag morgen - så cykl eventuelt ud til Maui Copenhagen og smag The Salmonhagen, som smager af fjerne, sunde egne langt væk fra København. Den norske laks, gulerødder og rødkål er bowlens krog til det nordiske fødevarelager, mens avokado, edamamebønner, tang, syltet ingefær, ponzu-sauce og gomadressing nok skal sende dit indre sind på en kulinarisk rejse.Maui Copenhagen. Ravnsborggade 12D, Kbh. N.WWW mauicph.com.Kulinarisk skønhedsbehandlingCafe Feel Good ligger i en tidligere skønhedssalon lige ved Torvehallerne, hvilket er meget rammende. For den kulinariske brunch, som Gabriel Rocher, ejer af Cafe Feel Good, giver sin sundeste anbefaling, svarer nogenlunde til at give det kød-og sovsemættede svælg en tiltrængt, blid skønhedsbehandling. Væk med den fede, salte og kalorietunge decembermad og ind med det lette og nærende måltid, som din indre og ydre glød vil takke længe for.Feel Goods brunch er med avokado, pesto, ristede græskarkerner og spirer, spicy hjemmelavet hummus, de små sundheds-og proteinbomber, chiafrø, i yoghurt med granola, ristede mandler, bær og frugt, cremet gedeost, økoæg, økobrød og sidst et sødt punktum med chokolademousse og eksotiske frugter.Hos Cafe Feel Good er det vigtigt, at alle sanser - ikke kun smagssansen - kommer i brug, fortæller Rocher, og derfor gør de en dyd ud af, at deres brunch ligeledes fremstår sund visuelt, så »allerede når du ser på din brunch, ved du, at du gør noget sundt for dig selv«. Kniber det med fokus og koncentrationen efter søndagens store brag, så bør du måske bestille en Golden Latté til din brunch. Den varme drik indeholder blandt andet sort peber, kanel, honning, kokosmælk og gurkemeje. Og netop gurkemejen, der i opvarmet tilstand bliver optaget langt bedre i kroppen, øser ud af sine utallige, helseegenskaber og giver 2018 en lidt kønnere start.Cafe Feel Good. Nørre Farimagsgade 55, Kbh. K.WWW facebook.com/cafefeelgood.2018 i én nærende skålSkål. Du har skålet adskillige gange den sidste måneds tid, men nu er det måske på tide at lade termen ' skål' være synonym med sundhed. Hos Bowl Market på Vesterbro bliver al den sunde mad serveret sådan - altså i en skål, hvad enten det gælder smoothies eller stedets gourmetgrød.Netop zucchinigrød er anbefalingen fra Bowl Market, hvis/når du beslutter dig for en tiltrængt kostjustering i det nye år.Hos Bowl Market bliver zucchinisundheden affyret i en tretrinsraket af smag. Først ristes strimler af zucchini i olivenolie og derefter blendes strimlerne til en paste smagt til med salt og peber.Den ristede paste blandes med kogte, letsaltede zucchinistykker, og til sidst toppes bowlen med ultrafine zucchinistrimler søbet i god olivenolie. Det er velsmagende og ikke mindst et varmende, behageligt vitaminkram, som gør starten af det nye år lidt bedre.Og hvad skal du drikke til? Hos Bowl Market foreslår de en god, sort kaffe og danskvand til at friske dig op igen oven på første uge i det nye år. Så knækker du heller ikke nakken på alle de høje intentioner om øjeblikkelig kostomlægning, som du lovede dig selv for ganske nylig.Herfra skal lyde en skål for et sundt og nærende 2018.Bowl Market. Gasværksvej 3, Kbh. V.WWW facebook.com/bowlmarketcopenhagen.Til dig, der ikke vil undvære mayoI kælderen af Peblinge Dossering 4 ligger kaffebaren Social, som åbnede med særligt fokus på kaffe - leveret fra Copenhagen Coffee Lab. Men med tiden er det populære kaffestop ved Dronning Louises Bro blevet til et reelt udflugtsmål, hvis man vil stille sin sult med sunde, sæsonbetonede råvarer.Retterne er af ingredienser uden gluten, så stivelsen ikke giver dig en følelse af at være tung og overmæt. I stedet er det selverklærede mål, at gæsterne skal have et sundt, nærende måltid, der giver energi og lethed til resten af dagen.Værd at nævne er, at de ikke er fedtforskrækkede nede i den sociale kælder - så længe fedtsyrerne kommer fra gode kilder, der gavner både hjernen og kroppen.Så må du stadig spise mayo i det nye år, så er Social et godt bud på en sund ud-flugt.Anbefalingen lyder, at deres vaffelmadder - lavet på kikærtemel, chiafrø samt rød-og hvidkål - er en god vinterspise, hvor du også får de gode egenskaber fra citron, honning og ingefær. Med god kaffe og sunde sæsonbetonede retter er der ingen undskyldning for ikke at gøre holdt hos Social.Social. Peblinge Dossering 4, Kbh. N.WWW facebook.com/socialcoffeecopenhagen.Velnærende bowl fra veganer-darlingsVed man ikke bedre, får man let den tanke, at Acacia i virkeligheden er den succesfulde udførelse af et velmenende nytårsforsæt.Her er nemlig det 2018-liv, du har lovet dig og din trætte krop talrige for-og eftermiddage i december.Meget passende foreslår mor og datter-makkerparret bag Acacia, Ida og Alice, at du vælger en såkaldt Nourish Bowl oven på den kalorietunge december.Bowlen er sund og nærende, og så er den ikke mindst bygget op med din sundhed for øje. Ingredienserne: citronmarineret grønkål, rosenkål, sort quinoa og en hvidløgs-balsamico-dressing bygger fundamentet, mens ristet butternut squash, citron-ingefær-tahin-dressing og græskarkerne-dukkah er strøget henover, er valgt ud fra visdommen om kroppens syre/base-forhold. Mens decembers mad-og alkoholorgie er som syre for kroppens indre miljø, er hovedbestanddelene i Acacias Nourish Bowl basiske. Indtaget af basiske råvarer kan blandt andet lede til bedre fordøjelse, et stærkere immunforsvar og lavere vægt, så der er masser af sund inspiration at hente fra Acacia-bowlens dyb.2018 er selvfølgelig året, hvor du spiser sundere og generelt sørger for at indtage (flere) råvarer af økologisk, vegansk og glutenfri oprindelse - grundprincipper, som alle er uomtvistelige på Gammel Kongevej hos Acacia.Myntete smager ikke kun forfriskende og godt, det har også egenskaber, som hjælper din fordøjelse i gang. Derfor anbefaler Acacia, at du slubrer denne fordøjelseskatalysator i dig sammen med din Nourish Bowl, mens du glæder dig over, hvor behageligt dit nye liv i 2018 starter.Acacia. Gammel Kongevej 171, Frederiksberg.WWW facebook.com/acaciakbh.Grøn og sprød start på åretHos Souls på Østerbro er der et udpræget fokus på at lave lækker mad af sunde råvarer, der så vidt muligt kommer fra den danske baghave og derfor holder det miljømæssige aftryk nede i et acceptabelt leje. Så inkluderer dit nytårsforsæt en tanke eller to omkring dit CO2-fodaftryk, kan du glæde dig over, at de gode mennesker hos Souls allerede har gjort sig samme tanker og fundet appetitlige løsninger til dig.Souls foreslår, at du starter det nye år med deres supersalat, Big Green Salad, der ud over såkaldte supergreens som spinat, kål og brøndkarse også indeholder grillede svampe, ærtepuré, broccoli, edamamebønner, linser, quinoa, karto-fler, ærter og til sidst en sund C-vitaminsdressing med masser af lime. Så burde der være ny, grøn energi til den ellers skrantende motor.Mange er glade for ingefærens mange egenskaber i de kolde, mørke vintermåneder, og derfor anbefaler Souls, at du frisker dig selv op med deres hjemmelavede ingefærlemonade til din supersalat.Souls. Melchiors Plads 3, Kbh. Ø.WWW soulscph.dk.Vegansk brunch-samaritanerHovedfokus hos Hope Bar er på det lette og næringsrige køkken, som er plantebaseret med minimalt stivelsesindhold.Altså intet hvedemel eller andre melsorter, som er så udskældte i disse år. Hos Hope Bar, beliggende i Pisserenden, er alle retterne hjemmelavet helt fra bunden, mens ingredienserne er sæsonbetonede, laktose-og glutenfri. Endnu en café, hvis principper belejligt flugter med dit kostmæssige nytårsforsæt.Mikkel Funder, ejer af Hope Bar, anbefaler restaurantens signaturveganerbrunch, som indeholder friskbagt brød, grillede søde kartofler - som vel at mærke er langt sundere end de brunede pendanter, der stod på julebordet - avokado, hummus, frisk frugt med kokoscreme og en solbærskål med toppings.En brunchplatte er måske det altomfavnende kærlighedskram, din krop fortjener oven på den månedlange tsunami af alkohol, kartofler, kød og risalamande, som du tillod dig i højtidens navn, men som nu har slået revner i din krop og dets fundament.Ihvert fald vil den stivelsesfattige, vitamin-og mineralrige brunch være som en barmhjertig samaritaner, der træder frem, når nøden er størst.Hope Bar. Larsbjørnsstræde 7, Kbh. K.WWW hopecph.dk.2 x No. 1 hos HafniaHafnias mission er, at københavnere fra morgen til aften kan få et sundt, velsmagende og bæredygtigt måltid.Så derfor er økologi og superfoods i højsædet, og der er både glutenfri og veganske retter på spisekortet - men kan du ikke undvære animalske muskler i det nye år, er der mulighed for at tilvælge fisk og kød.Hafnia er også med på bowl-bølgen, og Oliver, Hafnias kok, anbefaler, at Bowl no. 1 bliver din næste bestilling i madbaren på Store Regnegade i Indre By. Bowlen er med allestedsnærværende quinoa, som med rette har gjort sit indtog de senere år, derudover er der dampet kål, ristede peanuts, syltede rødløg, langtidsmarineret kimchi og søde kartofler, som leverer velsmag, mineraler og gode egenskaber, som din krop og sind nok skal takke behørigt for.Du behøver heller ikke spejde dybt i kortet, når du skal vælge tilhørende drik. Oliver foreslår første mulighed, nemlig en No. 1 - Green Living, som består af æble, avokado, citron, selleri og spinat blendet sammen. Så er vitaminbalancen til gengæld også ved at være finjusteret igen.Hafnia. Store Regnegade 26, Kbh. K.WWW hafniabar.dk.# DjuusdinhverdagPå Østerbro finder du Djuus Copenhagen - et lille morgen-og frokoststed, som har taget navn efter deres sunde slowjuices, som kommer i alle regnbuens opkvikkende farver.Hos Djuus sammensætter du selv din morgen-eller frokostplatte - du sætter blot tre, fem eller syv krydser på spisesedlen.Men er du stadig træt og uoplagt efter strabadserne sidste weekend, så foreslår folkene bag Djuus, at du kickstarter januar med en sund, vegansk tallerken med de tre følgende kostkomponenter.Første kryds bør stå ud for Djuus' proteinfyldte, laktose-og glutenfrie chiagrød toppet med blåbær og kokos, hvor både omega-3 og gode kostfibre giver en langtidsholdbar mæthedsfornemmelse.Næste kryds på spisesedlen, ifølge Djuus, bør tildeles havregrøden lavet på frisk cashewmælk med frugtmos og rugbrødsmysli, mens du til sidst kan nyde en ristet rugbrødsmad med hummus.Og slowjuicen skal du naturligvis ikke snyde dig selv for - væske skal du have, og alkohol har du jo udelukket resten af januar. Her kan du med fordel vælge en slowjuice bestående af rødbede, som angiveligt hjælper dig med at komme i bedre form, gulerod, appelsin, ingefær og citron.Så har du skudt 2018 i gang med fornyet, overdådig energi.Djuus Copenhagen.Blegdamsvej 78, Kbh. Ø.WWW djuuscopenhagen.dk.ibyen@pol.dk 
Selv om 2017 nu ligger bag os, har din krop desværre ikke glemt de alkoholbefængte madorgier, du lystigt tvang den igennem i december. Men nu er det tid til at vende tilbage til det sunde liv. Ibyen giver dig her 10 sunde byggesten til 2018, som skaber et godt fundament mod decembers sidste efterskælv.
Det er valgaften. Politikens håndtegner håber, at Alternativet vil få et kanonvalg.»Så kan jeg tegne en masse tissemænd, der peger opad«. Han er ellers mest til Enhedslisten. De minder ham om Socialdemokratiets folkekære statsminister Anker Jørgensen, og han vil gerne tilbage til Anker. Anker toppede i halvfjerdserne. Dengang var landet ved at gå fallit, byen var nedslidt, arbejdsløsheden var enorm, renten var endnu højere, og børnefamilierne flygtede ud af byen. Værtshusene var brune, ingen var grønne, havnens vand var dækket af olie og spildevand og havde alle regnbuens farver, og de mange blå mænd, der hver dag tog ud til virksomheder som skibsværftet Burmeister &amp; Wain på Refshaleøen, havde kun et arbejde, fordi de fik milliarder i statsstøtte.De takkede med at nedlægge arbejdet, hvis virksomheden en gang imellem havde overskud, og også hvis den havde underskud.Der er stadig meget, der skurrer. Der har aldrig været flere tiggere, flere synlige unge gadeprostituerede og hjemløse fra andre lande. Operahuset ligner et brændt straffespark, og Kalvebod Brygge en springskalle i hovedet på alle de arkitekter, der ikke blev brugt. Desuden er det umuligt at bosætte sig, hvis man ikke er velhavende, og det, der sker på Nørrebro, er ikke den ene baggård mod den anden, som under Anker. Det er en tragedie.En social, kulturel og politisk tragedie med forkvaklede æresbegreber, mangel på respekt for andres liv og en ubærlig opvågnen for de forældre, der lukkede øjnene og lod deres drenge gå deres egen afstumpede vej.Men uden for bandernes, tiggernes og de hjemløses kælderverden er de fleste københavnere en del af en mægtig udviklingshistorie, og her omkring klokken 20.00 står byens beboere tålmodigt i kø foran rådhuset for at udnytte deres ret til at sætte et kryds i fortællingen om byen, der i det nye årtusind flyttede op på første sal.Historien om Skuespilhuset, Superkilen, det rene vand i havnen, græsplænerne ved Islands Brygge, stranden ved Svanemøllen, Vesterbros forvandling, den nye Sydhavn, den nye Nordhavn, Den Røde Plads, torvehallerne, cykelmotorvejene, den velfungerende metro, verdens måske smukkeste lufthavn, broerne over vandet, tolerancen over for bøsser og lesbiske, en for storbyer uhyre lav kriminalitetsrate, den nye nordiske mad og restaurant Nomas ringe i vandet, som har forvandlet København til en af verdens kulinariske hovedstæder.Ingen by er så mange gange kåret til verdens bedste at bo i. I 2013 kaldte det trendskabende engelske magasin Monocle byen for verdens bedste, sidste år det amerikanske Wall Paper, og her i november kunne verdensomspændende Newsweek berette, at noget så uglamourøst som det norske parkeringsselskab EasyPark har foretaget en omfattende undersøgelse af verdens storbyer inden for transport, digitalisering, levestandard, innovation, bæredygtighed og regeringsførelse.Parkeringsselskabet er nået frem til, at København samlet set er verdens bedste by at bo i, og når det handler om smart parkering, trafik, smarte bygninger, affaldshåndtering, borgerdeltagelse, økonomisk innovation og levestandard er byen på hver af disse områder absolut nummer et.Intet parti har større aktier i den udvikling end Socialdemokratiet, så det burde se lyst ud for partiet her i 2017, hvor København har fejret sin 850-års fødselsdag. Det gør det ikke. Det regner, det er tirsdag, det er november, valgkampen er gået ad helvede til, og meningsmålingerne har afspejlet det.Frank Jensen ville gerne tale om biler og bander og boliger, som almindelige mennesker kunne betale, men blev kørt over af den veltalende folkelige kok Nikolaj Kirk, der i september lagde dette opslag ud på Facebook: »Bevar den gamle strandeng! Lad os stoppe Frank Jensens betonhelvede - vores børn har krav på særlig natur! Husk en stemme til KV17 på Socialdemokraterne er en stemme på nedslagtning af vores grønneste sted«, stod der.Så måtte Frank Jensen opgive at bygge på Amager Fælled, og da han i valgkampens slutspurt luftede planer om at bygge boliger og erhverv på godsbaneterrænet mellem Vesterbro, Kongens Enghave og Sydhavnen, fik han dette svar fra Thomas Egholm, der er udvalgsformand for Enhedslisten hos Vesterbro Lokaludvalg: »Vi har et enormt behov for grønne, rekreative områder, og arealer til sport og fritidsaktiviteter, og det er den vej, vi ønsker at gå«.Københavns Rådhus 20.00-21.00 - haps, haps, hapsInde på rådhuset sidder kulturborgmester Carl Christian Ebbesen fra Dansk Folkeparti på sit kontor. Han ligner ikke en fra Dansk Folkeparti. Han er velklædt og venlig og veltalende og slank. Han trækker heller ikke vejret igennem en cigaret eller siger »haps, haps, haps, vi skal have en snaps«. Vi fortæller, at håndtegneren altid gør mennesker grimmere, end de er i virkeligheden, men det generer ikke borgmesteren.Han vil gerne tegnes. Sådan er det med alle tegnerens ofre. De kan godt lide ham, og det generer ham. Jo mere han generer dem, jo bedre går det dem, og Carl Christian Ebbesen tror på, at det nok skal gå.»Alle kombinationer er i spil, og jeg har forberedt mig på dem alle sammen«, siger han. Han ser aftenen lidt som et spil skak. Når stemmerne er talt op, er det hans plan at mødes med Venstre, Konservative og Liberal Alliance, som han og Dansk Folkeparti dannede valgforbund med sidst.»Så kan vi forhåbentlig lave den aftale som sidste gang, at jeg bliver borgmester, og så får de andre lidt flere udvalgsposter, end jeg gør. Det er plan A«. Carl Christian Ebbesen håber på fire mandater som sidst, og på at de fire borgerlige partier, Dansk Folkeparti, Venstre, Liberal Alliance og Konservative, får i alt 14 mandater. Hver gang et parti har syv mandater, har det krav på en borgmesterpost.Da de fire borgerlige partier er gået i valgforbund, vil de få to borgmesterposter, hvis de tilsammen får 14 mandater.»Men når vi ikke de 14, er det naivt at tro på, at vi kan holde sammen. Så vil vi blive spredt«, siger Carl Christian Ebbesen.Her er ikke andre end ham og dem, der tæller stemmer, og så journalisterne.Vi har det allerede på fornemmelsen.Foran os venter et journalistisk mareridt.Amager Bio 21.00 - selvtillid som Bendtner»Socialdemokratiet risikerer vælgerlussing i København«, skrev Berlingske 13.november, og i en overskrift i Politiken stod der lige op til valget: ' Det er slut med Socialdemokratiet som masseparti i byerne'.Nogen tror endda, at Enhedslisten, Alternativet og de radikale kan blive så stærke, at de kan regere København uden om Socialdemokratiet, og Frank Jensen og partiet har valgt at lade Amager Bio lægge fadøl og røde pølser til det forventede nederlag.Klokken er knap 22.00, ingen kender resultatet, men Frank Jensen står på scenen og ligner Nicklas Bendtner, når han skal sparke straffe. Det kan ikke gå galt.Han ved det, for han kommer fra rådhuset, hvor han har haft møde med de radikale, Enhedslisten og SF.»Nu er valget jo slut, man kan ikke stemme mere, så vi kan lige så godt sige det ligeud: Blandt de fire partier, der mødtes tidligere på aftenen, er der et flertal for, at jeg skal være overborgmester«, siger Frank Jensen og fortsætter.»Lad mig sige til jer i Alternativet: Hvis I vil være med til at pege på mig som overborgmester, så skal I være så velkomne«. Da Frank Jensen overtog posten som overborgmester fra Ritt Bjerregaard i 2009, havde partiet 38 procent af stemmerne.På det her tidspunkt af aftenen står partiet til 23 procent, men alligevel har byen aldrig været så rig og heller aldrig så rød. De røde er bare røde på en ny måde, og nogle af dem synes at tænke mere på deres børn, deres udsigt og deres bløde hænder end på en hendøende arbejderklasse, der har ondt i ryggen.Det er mellem de nye røde og de gamle røde, at Frank Jensen skal balancere sin politik, og her i Amager Bio ser han det sådan her.»De røde partier, der var klassisk røde, bliver mere grønne. Det bliver mere noget med, at der ikke må krummes et hår på den spidssnudede frø, og der må ikke krummes et hår på naturen. Det er den nye dagsorden blandt de såkaldte røde partier. Det er ikke en klassisk fordelingspolitik.Det er en grøn politik, en storbypolitik, som man ser i andre storbyer som Berlin og Paris. De kigger alle på København for at lære, hvordan man bliver en grønnere hovedstad«, siger Frank Jensen og bedyrer, at han er med på den dagsorden.»Men det må bare ikke blive sådan, at det bliver skørt. At vi ikke kan sørge for, at der er boliger, som er til at betale for helt almindelige mennesker, der vil bo i København. Det skal ikke være sådan, at vi ekskluderer nogen og så siger, at nu har vi, der er her, fået en bolig, og så er der ikke plads til andre. Der skal være plads til alle«. Han er i formidabelt humør, og det er, da han går ned fra scenen, at det står klart, at de lange knives nat i København er forbi, før den er begyndt.Det eneste, der på nuværende tidspunkt kan få hans stemme til at ryste, er navnet Søren Pind.Berlingske hele dagen - Pind afleverer den største svinerSøren Pind er fra Venstre og forskningsminister.De seneste målinger fortæller, at han er den tredjepopulæreste minister i regeringen. Fra 1998 til 2005 var han også bygge-og teknikborgmester i København. Han er den eneste borgerlige politiker, der i moderne tid har været rigtig populær i København. Ved valget i 2001 fik han 22.108 stemmer. Ingen andre fik så mange. Senere fejede den socialdemokratiske overborgmester Ritt Bjerregaard fra 2006 til 2010 dog gulv med ham, og Søren Pind har ikke glemt det.Han kalder Københavns Rådhus for »det giftigste sted i dansk politik«, og i valgdagens udgave af Berlingske har han skrevet et indlæg, der under overskriften ' Kære Frank Jensen, du leverer ikke, hvad almindelige københavnere mangler', læser lektien for Frank Jensen.Overborgmesteren er ikke bare tilrejsende fra Aalborg. Han er heller ikke som de gamle rigtige socialdemokratiske overborgmestre, der virkelig følte noget for København og derfor som Jens Kramer Mikkelsen i 1999 indgik budgetforlig med Søren Pinds Venstre, de konservative og de radikale.»Det er meget nær sandheden, at det budgetforlig - der trak lange spor ud i fremtiden, stop for almene boliger, styrkede effektiviseringer og en bundsolid økonomisk politik - grundlagde den stærke økonomi, du sidder på i dag. Fordi Kramer havde modet til at sætte en gal venstrefløj stolen for døren. Og ville sikre, at København faktisk udviklede sig. Det skete samtidig med en forrygende udvikling i boligpolitikken, hvor kranerne væltede op over byen, og hvor jeg som bygge-og teknikborgmester lagde politisk grund til - i et godt samarbejde med Kramer - alt det, der i dag kaldes det nye København. Holmen. Islands Brygge.Nordhavn. Ørestad. You name it«, har Søren Pind skrevet, og han har også givet Socialdemokratiets undladelsessynder skylden for bandekrigen.Desuden er han kommet meget tæt på at overtræde injurielovgivningen ved at aflevere valgkampens ubestridt største sviner ved at skrive, at Frank Jensen og Socialdemokratiet omhyggeligt havde planlagt at lække historien om den radikale Anna Mee Allerslevs brug af rådhussalen til sit eget bryllup.»Mens I fik plantet en historie om misbrug af lokaler, som I smart fik lagt til rette for år tilbage. Og derefter lækkede.Mit bedste råd til københavnerne er: Gå ikke tilbage til en fuser. Men du er heldig. For til venstre for dig har du den mest rabiate venstrefløj i Danmark. Der, hvis den får magt som agt, vil standse hele den moderne udvikling af det moderne København«. Den kronik vågnede Frank Jensen til i morges, og da han på vej ud i bilen og ind mod Københavns Rådhus bliver spurgt, hvad han siger til, at Søren Pind kalder Københavns Rådhus for det giftigste sted i dansk politik, lyder svaret: »Det må fuldstændig stå for hans egen regning. Det må være baseret på hans eget giftblanderi derinde«, siger Frank Jensen på en måde, så det måske er meget godt, at han og Søren Pind ikke skal se hinanden i øjnene i de næste par timer.»Det, han siger om mig og Anna Mee Allerslev. Det viser, at manden er helt ude af kontrol. Ude af selvkontrol. At påstå det på demokratiets festdag, på en valgdag, om en borgmester, når man sidder med ministeransvar, det er for mig fuldstændig forrykt«, siger Frank Jensen og kalder artiklen i Berlingske for fuld af løgnagtigheder. Så kører han ind mod rådhuset.Københavns Rådhus 22.30-08.00 - blodhundenes lange natPå alle andre rådhuse i landet må pressen gerne stå og rapportere, når politikerne går ind i de forskellige forhandlingsrum for derefter at komme glade, vrede, lettede eller rasende ud igen. Det er de lange knives nat, og vi er nattens blodhunde.Det er derfor, vi er i byen. Men på Københavns Rådhus vil de forhandle i fred på anden sal, hvor overborgmester Frank Jensens kontor ligger. De pinlige scener fra de andre år har været for pinlige, mener politikerne.Den mest opløftende nyhed kommer omkring klokken 23.00.Alternativet ser ud til at være på vej ind med ti procent af stemmerne, og håndtegnerens øjne lyser. Tegningen er hjemme.Når han ser frem til at tegne stive tissemænd, er det, fordi Alternativets pressechef i maj skrev til partiets politikere og medarbejdere og bad dem om at sende et billede af deres tissemand i slap tilstand.Det skulle bruges til partiets stamværtshus i anledning af værtshusets fødselsdag.Den henvendelse blev først interessant under valgkampen, og nu var alle enige om, at det var noget af det dummeste, Alternativet havde fundet på.Nogle mente endda, at det ville betyde færre stemmer til partiet. Det har det ikke gjort, og derfor er tegneren glad.Det viser sig også i løbet af aftenen, at opbakningen i den radikale gruppe til deres spidskandidat, Mia Nyegaard, ikke er givet på forhånd. Der er andre, der gerne vil have en borgmesterpost. Men rigtig spændende er det ikke, medmindre man er radikal.Frank Jensen var så sikker ude i Amager Bio, at ingen længere er i rigtig tvivl.Han får fire år mere som overborgmester, og for den udsendte blodhund forvandler de lange knives nat sig nu til et langtrukkent vegetarmåltid. Det bliver ikke bedre, da Frank Jensen klokken syv om morgenen træder ud i rampelyset til den måske største sejr i sit kommunalpolitiske liv. Her er ingen knive i hænderne, ingen blodstænk på de forhandlingstrætte jakkesæt, ikke et hævngerrigt ord til Søren Pind og kun en lille synål i siden på journalisterne.»Jeg er kisteglad efter en hård valgkamp, hvor mange af jer har skrevet om, at min post var truet, og at det var sidste udkald for Socialdemokratiet i København.Vi vinder med stort set samme resultat som for fire år siden, mens Alternativet samtidig kommer ind med 10 procent. Det er en kæmpe sejr for os«. Herefter noterer Venstres Cecilia Lonning-Skovgaard, at hun tager sin del af ansvaret for nederlaget, men at Venstre fortsat er det største borgerlige parti, så derfor skal hun være borgmester, og nede på sit kontor sidder aftenens måske største taber, Carl Christian Ebbesen, med et lidt svedent grin. Han løb uden om kameraerne.Så meget lyst havde han heller ikke til at kommentere partiets tab af et mandat og hans eget tab af en borgmesterpost.»Alle kombinationer er i spil, og jeg har forberedt mig på dem alle sammen«, havde han sagt 11 timer tidligere til Politiken.Nu må han konstatere, at intet gik, som han havde regnet med.»Der sker det, at plan A falder til jorden af den simple grund, at den borgerlige blok kun får en borgmesterpost. Og da vi jo ikke er det største parti, så er min borgmesterpost også faldet. Så handler det om at springe alle andre scenarier over. Nu skal vi maksimere partiet. Jeg bliver tilbudt at indgå i den røde konstituering af Frank. Han vil gerne lave en aftale, og den vælger jeg at sige ja tak til.Men jeg siger, at jeg gerne vil have de andre borgerlige med i aftalen, og får lov til at spørge, om de må være med. Så går jeg ud og forhandler med dem og tilbyder dem en post i By og Havn, som Dansk Folkeparti er blevet tilbudt. Det siger de ja til. Nu er alle partier med i en bred konstitueringsaftale, og jeg tror ikke, at nogen føler sig snydt«, siger Carl Christian Ebbesen, der er ked af, at han ikke kan fortsætte som borgmester, men alligevel ikke utilfreds med nattens forløb.»Vi havde tabt alt, og jeg havde mistet borgmesterposten. Nu endte det med en bred aftale med både de blå og de røde, og jeg kan fortsætte som næstformand i Borgerrepræsentationen«, siger valgets måske største taber uden rigtig at ligne en knust mand. Oppe foran Frank Jensens kontor står Niko Grünfeld fra Alternativet og ser tilbage på en dejlig nat.»Vi har forhandlet seriøst og sobert.Jeg vil gerne anerkende alle de her kollegaer for, at det har været med respekt og troværdighed, og for at de har taget godt hånd om os. Jeg må sige, at det er med stolthed, jeg kan sige, at der nu er en bredspektret konstituering på kryds og tværs af hele rådhuset. Jeg vil gerne sige tillykke til Frank Jensen, og jeg er sikker på at byen går en spændende tid i mødet«. Niko Grünfeld har ikke oplevet natten som en krig, men nærmest som en blomstrende aften, hvor det ene gode argument afløste det næste.»Det er jeg stolt over, for det er noget af det, vi gerne vil bidrage med i dansk politik.At man laver aftaler og gerne brede aftaler, og at man har respekt, selv om man er politisk uenig, og det vil jeg gerne rose mine kolleger for«. Så gik blodhundene hjem. Det havde været valgaften i verdens bedste by, og de var stadig sultne.olav.hergel@pol.dk Så kan jeg tegne en masse tissemænd, der peger opad Roald Als, håndtegner Mit bedste råd til københavnerne er: Gå ikke tilbage til en fuser Søren Pind Selvgjort er velgjort. Jeg vil derfor bede alle, der har lyst, om at tilsende Brian Frandsen et billede af jeres pik Mail fra Alternativets pressechef Vi havde tabt alt, og jeg havde mistet borgmesterposten Carl Christian Ebbesen (DF).Fakta: FAKTA De nye borgmestreDen politiske styring af Københavns Kommune ser ud til at blive sådan fra 1. januar: Rækkefølgen af borgmestre er opgjort ud fra valgresultatet, konstitueringsaftalen og partiernes valg af post.Overborgmester: Frank Jensen (S).30.637 personlige stemmer.Teknik-og miljøborgmester: Ninna Hedeager Olsen (Enhedslisten).5.719 personlige stemmer.Børne-og ungdomsborgmester: Jesper Christensen (S).1.785 personlige stemmer.Kultur-og fritidsborgmester: Niko Grünfeld (Alternativet).4.005 personlige stemmer.Integrations-og beskæftigelsesborgmester: Cecilia Lonning-Skovgaard (V). 2.592 personlige stemmer.Socialborgmester: Mia Nyegaard (R).3.844 personlige stemmer.Sundheds-og omsorgsborgmester: Sisse Marie Welling (SF).5.254 personlige stemmer.
Det er valgaften i verdens bedste by. Det parti, der har regeret byen siden 1938, ser ud til at tabe til en spidssnudet frø og en folkekær kok. Søren Pind er gået i krig, Alternativet har dummet sig, de rige røde ser ud til at have glemt de fattige røde, og pressens blodhunde har fået færten. Men da de lange knives nat var forbi, gik de sultne hjem.
Tung, hvid røg vælter op fra de grå skorstene og blander sig med de spredte skyer over Limfjorden og Aalborg.Vi befinder os i 85 meters højde - på toppen af tårnet ved ovn 87 på Aalborg Portland, og det er Bent Ole Borup, som viser rundt.»Aalborg bliver jo kaldt byen med de rygende skorstene,« siger manden, som alle på Portland slet og ret kalder Bob.Selv har han arbejdet på cementfabrikken siden 1969. Bobs far, farfar og oldefar har arbejdet her. Dertil kommer onkler, fætre, kusiner og tanter.»På et tidspunkt var vi 14 fra familien Borup herude på samme tid,« siger han med en vis nostalgi i stemmen.I dag er der kun Bob og en niece, som repræsenterer femte generation.»Alle har et familiemedlem eller en ven, som har arbejdet herude,« siger Michael Lundgaard Thomsen, som er managing director i virksomheden.Aalborg Portland, som i gamle dage bare hed »Rørdal«, er ikonisk for Aalborg. Den røg, vi står midt i, kan ses overalt i byen, og de enorme, 1450 grader varme, roterende ovne, som vi kigger ned på, producerer 6.000 ton cement om dagen. Ovnene kører 24 timer i døgnet, 365 dage om året.Røgen og de roterende ovne er Aalborg, som jeg husker det fra min barndom og ungdom. Jeg er født i 1978 og flyttede fra byen i 1998. Jeg har altid set Aalborg som en arbejder-og industriby. Og som en havneby med fest og ballade. En barsk by. Det Aalborg, som skildres i Jakob Ejersbos Nordkraft, Niarns »Dobbelt A« og Jonny Heftys »Muggen Røv« er ikke hele sandheden om byen, men jeg kan kende det fra min ungdom. »Aalborg din gamle havneluder«, brøler Hefty. Aalborg er der, »hvor man slår tilbage, før man når at falde«, rapper Niarn.Jeg godt lide den del af byen, som de rygende skorstene og Jomfru Ane Gade repræsenterer. Den rå stemning og den tilbagelænede og skeptiske nordjyske mentalitet. Jeg har altid været glad for Aalborg, fordi byen ikke prøver at være mere, end den er.Omvendt må jeg indrømme, at jeg ikke gad at blive boende i det Aalborg, jeg forlod. Det var federe at betragte på afstand, når jeg selv var flyttet i sikkerhed i København og læste på RUC med folk, som minder mere om mig selv. Alle fra mit slæng i gymnasiet flyttede - uden undtagelse. I dag kender jeg reelt ikke andre i byen end min far og hans venner.En mavepusterGert Grunnet sidder i frokostlokalet tæt på ovn 87 og »slår mave«. »Aalborg er en industriby, men ikke så meget, som den var en gang,« siger han.Han har arbejdet på cementfabrikken i 22 år. Han udtaler »meget« på den karakteristiske aalborgensiske måde: »maje.« Udviklingen er tydelig, mener han: »Alt det universitetshalløj er vokset.« På sit kontor på ledelsesgangen hos Portland fortæller Michael Lundgaard Thomsen den samme historie: »Byen er blevet mere stolt af sig selv. Og der er også mere at være stolt over,« siger han med henvisning til de mange nye ting, der er sket i byen.Aalborg er i gang med et stort skifte væk fra den gamle industri og i retning af mere viden og kultur.Jeg kan huske, da værftet lukkede i 1988. Det var en ordentlig mavepuster til byen. Men Aalborg har formået at konvertere de mange job, som er forsvundet på værftet - og hos eternitfabrikken (Eternitten), spritfabrikken (Spritten), cigarfabrikken og til dels Portland - til nye industrijob i virksomheder, som ligger længere ude af Limfjorden såsom Siemens Wind Power og Bladt Industries.De klassiske gamle arbejdervirksomheder i byens havneområde er enten lukket eller bygget om, og Portland er den sidste tilbageværende af de gamle, store industrivirksomheder. Kraftværket Nordkraft, som lagde navn til Jakob Ejersbos roman, er blevet til kulturhus og spillested. Man har bygget arkitekturhuset Utzoncenteret og sågar lavet ungdomsboliger med fjordudsigt, hvilket skabte en del debat. Man har bygget Musikkens Hus, som endte med at koste en milliard kroner, men som i dag er en stor succes og har fine belægningsgrader. Og netop nu er man i gang med at lave Spritten om til hotel, kunst-og madhus.Aalborgs problemLau Aaen kender jeg perifert. Han er forfatter og har blandt andet skrevet om tilværelsen på dagpenge i Aalborg. Han er et par år yngre end mig og en af dem, som har taget sin uddannelse på Aalborg Universitet og siden er blevet i byen.Hver dag går Lau Aaen en lang tur langs havnen, og i dag har jeg fået lov til at gå med.»Der er sket en masse i de år,« siger han og begynder sin gåtur i vestlig retning langs Limfjorden væk fra centrum.Engang var Aalborg en by, som man flyttede fra.»Nu flytter folk hertil,« siger Lau Aaen.»Men det er stadig Aalborg,« tilføjer han og uddyber: »Der er stadig mange, der har dynejakker på ude i Aalborg Øst, og der er stadig fyldt med tattooshops og solarier inde ved Tyren (Cimbrertyren er en statue i byens Vesterbro-kvarter, red.).« På en måde er jeg og Lau hovedpersoner i valgkampen i Aalborg. Jeg er flyttet, Lau er blevet, og hvis byen skal forvandle sig, skal flere gøre som Lau og færre gøre som mig, mener flere byrådspolitikere.Lau Aaen viser vej ud til den hjemmegjorte skurby ' Fjordbyen'. Blandt de skæve træhuse ligger et lille værtshus, hvor tre kopper kaffe koster 15 kroner. Vi fortsætter ud til det nye friluftsbad, hvor der er udsigt over Limfjorden, Egholm og byen. Nogle vinterbadere bruger de spritnye faciliteter, og børn fra Fritidsklubben på Herningvej leger på den nyetablerede legeplads. I baggrunden pulser røgen fra Portlands skorstene selvfølgelig. To vinterbadere hopper i Lim-fjorden og gyser, da de rammer vandet.»Det er blevet lidt køligt,« råber den ene til den anden.»Lidt køligt,« griner Lau Aaen, for det er typisk Aalborg.En københavner havde råbt, at det var pissekoldt.Vi går tilbage imod centrum langs havnen.50 kvadratmeter på havnenStatistikken er ret vild. På papiret er Aalborg stadig en industriby: 21,7 procent af alle fuldtidsbeskæftigede aalborgensere arbejder i industrivirksomheder, og tallet er stigende. I Aarhus er det 13,3 procent, i Odense 13,4 procent og i København bare 4,7 procent, viser en rapport fra Aalborg Kommune.»Aalborg er også en industriby,« siger den socialdemokratiske borgmester, Thomas Kastrup-Larsen.»Men det er også en vidensby og en kulturby.« Han sidder på det majestætiske borgmesterkontor iført cowboybukser og skjorte uden slips. Han er født i Kalundborg og er en af dem, som er flyttet til byen for at studere og siden er blevet hængende. Han mener, at byen er attraktiv at slå sig ned i for unge mennesker.Blandt andet på grund af det nye havneområde og byens boligpolitik med mange ungdoms-og studieboliger.»I Aalborg kan du bo på 50 kvadratmeter og have udsigt over fjorden for 3.500 kroner om måneden,« siger han med henvisning til byggeriet på havnen.Men det skal også være attraktivt at blive boende efterfølgende. Venstres spidskandidat, Tina French Nielsen, mener, at borgmesteren bør sørge for, at flere af de kandidater, som universitetet spytter ud, bliver boende: »Vi har det problem, at vi ikke har arbejdspladser nok til dem, der er færdige med at studere,« siger hun. »Vi skal skabe flere job til de unge, når de er færdige på universitetet.« Tina French Nielsen kritiserer den socialdemokratiske borgmester for ikke at være erhvervsvenlig nok. Aalborg ligger altid blandt de ti dårligst placerede kommuner, når der kommer statistikker over arbejdsløshed.Borgmester Thomas Kastrup-Larsen er enig med sin modkandidat i, at byen skal skaffe flere job.»Vi har allerede skaffet 5.000, og vi vil skaffe 5.000 mere,« siger han - men det skal ikke kun være job til de højtuddannede, men også til de faglærte arbejdere, understreger han, for dem er der - trods udviklingen - også brug for i Aalborg.Intet sted er Aalborgs forvandling fra industriby til kulturby tydeligere end på Spritten, som producerede sin sidste flaske Rød Aalborg sidste år. Nu skal de gamle industrilokaler ud til fjorden hedde Cloud City.Det er investor Martin Nielsen, som står for det, og tankerne er store: »Det skal være kunst, kultur og gastronomi,« siger han blandt de store kobberkedler og snørklede rør i det gamle destillationsrum, som skal være foyer, café og lounge i et stort hotel, som skal bygges i de gamle fabrikshaller.»De lokale kalder det for Spritten, men det fungerer ikke på engelsk, så derfor kalder vi det Cloud City.« Martin Nielsen har runde briller og taler hurtigt, mens han viser rundt på fabrikken. I et lille lokale, som leder op destillationsrummet, lugter der stadig af sprit. Alt skal gennemrenoveres.»Det skal være internationalt, nationalt, regionalt og lokalt,« fortæller Martin Nielsen, som forventer, at det hele står klar i 2020. Han har fondsfinansieret 100 millioner kroner til et kæmpeværk, som den argentinske kunstner Tomás Saraceno skal lave. Værket hedder også »Cloud City« og bliver en 30 meter høj glaskonstruktion, som man kan gå ud i. Udover hotel, cafe, restaurant og flere områder med kunstudstillinger, som Martin Nielsen kalder »art spaces«, skal der også være gastronomiske oplevelser i Cloud City.»Her skal der ligge en mikrofabrik med organisk chokolade. Og derovre laver vi en torvehal med 1.000 kvadratmeter butikker. Og i den bygning derovre regner vi med, at Aalborg Teater flytter ind,« siger han.Jeg spørger, om Aalborg er stor nok til det.»Er Aalborg stor nok? Nej!« siger Martin Nielsen.»Men det bliver den.«.Et rarere stedLau Aaen er glad for udviklingen, fortæller han, da vi på vores gåtur når ind til Musikkens hus: »Man har åbnet byen ned mod havnen,« siger han.Aalborg er vitterligt blevet et rarere sted. I 1998 kunne jeg ikke komme væk hurtigt nok, men som jeg går rundt og ser byen, som den tager sig ud i 2017, kan jeg ikke afvise, at jeg var blevet hængende, hvis det var i dag, jeg skulle træffe valget.Samtidig er det særlige ved Aalborg også under pres, fornemmer jeg. Det med, at det hele skal være stort, højt, vildt og flot, forbinder jeg mere med byer som Aarhus og Herning. Det behagelige ved mentaliteten i Aalborg er netop, at man ikke forsøger at gøre sig til noget, som man ikke er. Vi sætter os på et af de nye steder med hjemmebrygget øl på Toldbod Plads.Men vi bestiller en ret fra det klassiske Aalborg-køkken: bøfsandwich med brun sovs.»Jeg går ud fra, at vi bare pøler sovsen ud over,« siger Lau Aaen.Her på havnefronten i det nye Aalborg koster en fadøl 55 kroner. Vi snakker meget om det gamle Aalborg.»Cement, asbest, sprit og tobak. Det er ikke ligefrem sunde ting, byen er kendt for,« siger Lau Aaen.Han roser så godt som alt det nye, der er sket, men da vi slutter vores timelange gåtur ved Cimbrertyren, kommer der en klar kritik: »Onkel Tom er blevet til en Subway. Og det er ikke i orden,« siger Lau Aaen om det legendariske værtshus, som serverede lunken and, og som i øvrigt stod for et af bilagene i Lars Løkke Rasmussens billagssag.Socialdemokratisk rygmarvsreaktionTrods ændringerne i byen er der ingen af dem, jeg taler med, som tror, at Venstres Tina French Nielsen eller andre kan vippe den socialdemokratiske borgmester af pinden. Aalborg har været socialdemokratisk siden 1925. Ved valget i 2013 fik partiet 36,3 procent af stemmerne, hvilket er en ændring på 0,0 procent i forhold til valget i 2009 og 7 procentpoint højere end landsgennemsnittet.»Jamen, jeg stemmer på Socialdemokratiet,« som en avislæsende stamgæst på et af byens værtshuse siger.»De har gjort så meget godt for byen,« lyder det kortfattet fra manden, der ikke ønsker sit navn i avisen.I min fars familie havde man samme socialdemokratiske rygmarvsreaktion. Jeg kan huske, at jeg efter EU-folkeafstemningen i 1992 spurgte min farmor, om hun havde stemt ja eller nej: »Jeg stemte da på Socialdemokratiet,« svarede hun. »Det har vi jo altid gjort.« Min farmor var dement på det tidspunkt, og ingen ved, hvor det kryds er havnet - men det siger noget om, hvor dybt sådan en socialdemokratisk skoling kan stikke.Da man håbede, AaB tabte»Det er ånden fra arbejdertiden,« siger AaB's tidligere sportschef, Lynge Jakobsen, til spørgsmålet om, hvorfor Aalborg er en socialdemokratisk højborg.»Vi er en arbejderby.« Han sidder i et mødelokale i i AaB's klubhus i Aalborg Øst. Bag ham er en masse pokaler.»Hvad var det nu mutter og fatter, de stemte? Sådan tror jeg, mange tænker. Jeg må klart vedgå, at jeg også kan kende min mor i mange af de ting, jeg foretager mig,« siger Lynge Jakobsen, som også mener, at Socialdemokratiets popularitet skyldes, at det er lykkedes de seneste borgmestre at ændre byen og komme videre, efter at værftet og de andre store industrier lukkede.Lynge Jakobsen voksede op og gik i skole i Øgadekvarteret.Alle børnenes forældre arbejdede enten på Eternitten, værftet eller Rørdal, som Portland hed dengang.»Det var et decideret arbejderkvarter, og det var de store virksomheder, man arbejdede på,« siger Lynge Jakobsen. »Min far arbejdede på Portland. Han kørte kridt på en stor lastbil, og det gør de jo ikke mere. Nu kører det af sig selv på et bånd.« Faktisk er Lynge Jakobsen også selv med til at ændre Aalborg. Han er pensioneret, men bestyrelsesmedlem i AaB, og han arbejder sammen med andre foreninger på at få børn fra Aalborg Øst til at være aktive i foreningslivet. I den forbindelse er det vigtigt, at man fortæller en god historie om bydelen: »Min mor sagde til mig: ' Hvis ikke man kan lide sig selv, hvordan kan man så forvente at andre mennesker kan lide en?' Hun huskede så også at sige: ' Man behøver ikke blive højrøvet af det.' Men hvis dem, der bor i Aalborg Øst ikke skulle sige, at der er dejligt her, hvem skulle så?« Det samme gælder Aalborg som helhed: »Når vi får Musikkens Hus, havnefronten og Spritten, som kommer til at blive helt enestående, så bliver selvopfattelsen anderledes. Vi har lige så meget, som de andre har, vi behøver ikke gå og synes, vi er et udsted i forhold til de andre byer. For år tilbage tror jeg, at aalborgenserne og nordjyderne har levet godt med, at der ikke var de store udslag. ' Hvis vi har det nogenlunde ligedan alle sammen, så har vi det ret godt, og man skal også passe på at, det ikke bliver for vildt.'« Lynge Jakobsen husker mentaliteten fra sin tid som spiller i AaB: »Der var en periode i 1970' erne, hvor man kunne mærke, at folk glædede sig lidt, når det gik AaB dårligt. Også dem, som kom på stadion.Nogle var der primært for at se os få en på panden.Sådan er det ikke i dag. Nu bliver man ked af det og irriteret, når AaB ikke vinder kampe.« Lynge Jakobsen kender også følelsen fra sig selv.Da Aalborg Universitet blev bygget i 1974, undrede han sig over, at det blev hypet så meget. I dag mener han ikke, at Aalborg ville være Aalborg uden universitetet, og at det er en af de allervigtigste ændringer, der er sket for byen: »Jeg begræder ikke udviklingen fra arbejderby til vidensby,« siger han.Men den nordjyske mentalitet kan stadig spores: »Da man begyndte at snakke om Musikkens Hus, var den der også lidt: ' Det er godtnok mange penge for de få' og så videre. I dag er det en succes. Det, at vi får de her ting i byen, gør, at vi bliver mere stolte af at være her.«  Så skal man bare passe på ikke at blive højrøvet? »Jeg tror fandeme, der går mange generationer, før aalborgenserne bliver højrøvede på et mere generelt plan,« siger Lynge Jakobsen.Det gør mig på en måde rolig, at han ser sådan på det. Og at han generelt mener, at byen er på vej i en god retning: »Jeg vil sige, at man skal have lidt depressive tendenser, hvis man tænker negativt om fremtiden for Aalborg.« På vejen fra AaB's baner og hjem til min far går solen ned over Vestbyen, hvilket giver et fantastisk lyserødt skær i luften over de rygende skorstene på Aalborg Portland mod øst. Jeg stopper der, hvor værftet engang lå, og tager et billede af det.ville@information.dk Fakta: Serie: Hjem til valgFrem mod kommunalvalget den 21. november besøger Moderne Tiders skribenter deres hjemstavne på de tre danske kontinenter.4. november: Fyn.Siden Palme-mordet og nedsmeltingen i Tjernobyl har alting været stabilt i Middelfart. Lige indtil nu.11. november: Sjælland. I resten af landet bliver han betragtet som en skurk, men i Farum tænker man nostalgisk på de gyldne år under Peter Brixtofte.I dag: Jylland. Hvordan går Aalborg fra industriby til vidensby, når indbyggerne stadig ser sig selv som arbejdere?.
Aalborg er den danske storby, hvor flest arbejder i industrien. Den er kendt som ' Den gamle havneluder'. Men udviklingen fra barsk industriby til finkulturel vidensby er i gang og fylder godt i valgkampen. Aalborg er vitterligt blevet et rarere sted - men kan byen bevare sin arbejderidentitet, når akademikerne tager over?
